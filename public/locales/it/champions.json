{
  "aatrox": {
    "id": "aatrox",
    "name": "AATROX",
    "title": "La lama dei darkin",
    "quote": "“Distruggerò anche la speranza...”",
    "region": "Runeterra",
    "biography_preview": "Un tempo onorati difensori di Shurima contro il Vuoto, Aatrox e i suoi compagni finirono per diventare una minaccia ancora maggiore per Runeterra, e vennero sconfitti solo da una subdola stregoneria dei mortali. Ma dopo secoli di prigionia, Aatrox fu il primo a ritrovare la libertà, corrompendo e trasformando chi si dimostrava abbastanza folle da brandire l'arma magica che conteneva la sua essenza. Ora, con un corpo rubato, vaga per Runeterra con un brutale simulacro della sua vecchia forma, alla ricerca di un'apocalittica e tanto desiderata vendetta.",
    "biography": "<0>Molte leggende parlano della lama dei Darkin dipingendolo a volte come dio, altre come demone... ma pochi conoscono il suo vero nome, o la storia della sua caduta. Anticamente, molto prima che le sabbie del deserto inghiottissero l'impero, un possente campione di Shurima fu posto innanzi al Disco solare per divenire l'araldo di un ideale celeste, ormai oggi dimenticato. Rinato come Asceso, le sue ali erano la luce dorata dell'alba, e la sua armatura risplendeva come una costellazione di speranza da oltre il grande velo.</0><0>Il suo nome era Aatrox. Era l'avanguardia di ogni nobile conflitto. La sua condotta era così pura che gli altri dei guerrieri erano sempre al suo fianco, e diecimila mortali di Shurima marciavano dietro di lui. Quando Setaka, la regina guerriera degli Ascesi, chiese il suo aiuto contro la ribellione di Icathia, Aatrox rispose alla chiamata senza esitazione.</0><0>Ma nessuno aveva previsto la portata degli orrori che i ribelli avrebbero scatenato: il Vuoto travolse presto i suoi padroni, e iniziò ad annientare ogni forma di vita incontrata.</0><0>Dopo molti anni di sanguinose battaglie, Aatrox e i suoi compagni riuscirono finalmente ad arrestare la malefica avanzata del Vuoto, e a sigillare le fratture più grandi. Ma gli Ascesi superstiti, gli autoproclamati Figli del sole, erano stati cambiati per sempre da ciò che avevano visto. Shurima aveva trionfato, ma in questa vittoria tutti avevano perso qualcosa... perfino il nobile Aatrox.</0><0>E con il tempo anche Shurima cadde, com'è il destino di tutti gli imperi.</0><0>Senza un re da difendere, e senza la minaccia del Vuoto a metterli alla prova, Aatrox e i Figli del sole iniziarono a combattere tra loro, e questo sfociò in una guerra per le rovine del loro mondo. I mortali in fuga dal conflitto impararono a chiamarli con un nuovo, terribile nome: i darkin.</0><0>Temendo che questi Ascesi caduti fossero pericolosi per la sopravvivenza di Runeterra quanto lo erano state le incursioni del Vuoto, intervennero i targoniani. Si dice che l'Incarnazione del Crepuscolo diede ai mortali la conoscenza necessaria a intrappolare i darkin, e che la rinata Incarnazione della Guerra li unì nella lotta. Sprezzante di ogni nemico, Aatrox e i suoi eserciti erano pronti, e capì solo troppo tardi di essere stato ingannato. Una forza più potente di diecimila soli morti lo risucchiò nella spada che aveva portato con sé in innumerevoli battaglie, legando per sempre ad essa la sua essenza immortale.</0><0>L'arma divenne una prigione che sigillò la sua coscienza in un'oscurità eterna e soffocante, impedendogli persino di morire. Per secoli lottò contro questa infernale prigionia... finché qualche ignoto mortale fu così stolto da provare a brandire nuovamente la spada. Aatrox ne approfittò, soggiogando la volontà del mortale e facendogli assumere una forma simile alla sua originaria; ma questo processo consumò rapidamente la vita del nuovo corpo.</0><0>Negli anni successivi Aatrox adescò molti altri ospiti, uomini e donne di vitalità o coraggio eccezionali. Sebbene in vita avesse una padronanza limitata di questo tipo di magia, imparò a prendere il controllo di un mortale nell'arco di un respiro, e in battaglia scoprì di poter banchettare con le sue vittime per diventare ancora più grande e forte.</0><0>Aatrox viaggiò alla disperata ricerca di un modo per tornare alla sua precedente forma da Asceso... ma l'enigma della lama si rivelò irrisolvibile, e col tempo capì che non se ne sarebbe mai liberato. La carne da lui crudelmente rubata e riplasmata iniziò a sembrargli un pallido simulacro della sua gloria passata, una gabbia solo di poco più grande della spada. Il suo cuore si riempì di disperazione e disgusto. I poteri celesti che un tempo Aatrox incarnava erano scomparsi dal mondo, anche nei suoi ricordi.</0><0>Furioso per questa ingiustizia, trovò una soluzione che poteva nascere solo dalla disperazione di un prigioniero. Se non poteva distruggere la spada né liberarsi, allora avrebbe abbracciato l'oblio.Ora Aatrox marcia verso questo spietato obiettivo, portando guerra e morte ovunque vada. Si aggrappa a una cieca speranza: se riuscirà a convogliare tutto il creato in un'apocalittica battaglia finale, in cui tutto, tutto verrà distrutto, allora forse anche lui e la spada cesseranno di esistere.</0>",
    "tale_title": "La gabbia",
    "tale_author": "Odin Austin Shafer",
    "tale_preview": "Oscurità",
    "tale": "<0>Oscurità.</0><0>Il respiro che non posso trarre mi tormenta.</0><0>Il mio petto e la mia gola sono vuoti. Come se mi fossi fermato nel mezzo di un respiro, lasciando i polmoni in una crudele attesa. Bocca aperta, gola vuota, niente aria. Il mio torace è orribilmente teso.Arti e muscoli rifiutano di muoversi. Non riesco a respirare. Soffoco. La pressione aumenta. L'immobilità si diffonde nel corpo. Voglio urlare, scavarmi il volto, piangere... ma sono in trappola. Non riesco a muovermi. Non riesco a muovermi.</0><0>Oscurità.</0><0>Devo ricordare. Devo ricor...</0><0>La battaglia. Ho perso il controllo. Sono stato sciocco. I mortali hanno serrato i ranghi di fronte a me. Mi sono lanciato su di loro. Ho bevuto da loro. La tentazione è stata troppo grande. Mentre uccidevo, riplasmavo la loro carne in un simulacro migliore del mio vero aspetto. Ne ho consumati sempre di più, sperando di ricreare un pallido eco di ciò che ero un tempo. Invece, come una fiamma, sono bruciato troppo presto, distruggendo anche il mio ospite.</0><0>Oscurità.</0><0>Pioveva, durante la battaglia. E se il fango mi avesse ricoperto? E se fossi nascosto da migliaia di anni? Intrappolato in questa prigione. L'orrore di questo pensiero alimenta il mio panico. La battaglia sta finendo. Lo sento. Devo alzarmi. Devo... devo...</0><0>Non ho gambe, né braccia. L'oscurità mi acceca come in un bozzolo.</0><0>No. Devo alzarmi. Ma non so se ci riesco. Non posso vivere solo nell'oscurità.</0><0>Pietà. Che qualche mortale mi trovi. Per pietà. Prego senza tregua l'oscurità, ma la mia umiliante supplica ha il silenzio come unica risposta.</0><0>Ma poi...</0><0>avverto la presenza di un mortale. Non ho occhi né orecchie, ma lo sento avvicinarsi. Fugge dai nemici. Deve provare a difendersi. Deve afferrami.</0><0>Mi vede? Potrebbe passare oltre. Resterei qui.</0><0>Sento la sua mano che mi afferra... e la sua coscienza che si apre a me!</0><0>Mi immergo in lui, trascinandolo. Sono come un uomo lanciato in mare da un naufragio, che tenta di raggiungere la superficie aggrappandosi ai suoi compagni.</0><0>“Che succede?”, urla il mortale. Ma l'oscurità lo mette a tacere, l'infinita oscurità dalla quale sono appena fuggito.</0><0>E ho di nuovo occhi.</0><0>Vedo la pioggia cadente. Il fango. Il campo di battaglia insanguinato. Davanti a me ci sono due cavalieri esausti, armati di lance. Li faccio a pezzi, bevo da loro, riplasmando il mio corpo.</0><0>Sono deboli. Devo agire rapidamente. Trovare un corpo più adatto. Un ospite migliore. Intorno a me ci sono solo cadaveri e moribondi. Sento le loro anime che lasciano questo mondo.</0><0>La battaglia non è finita. Si è spostata all'interno delle mura della città. Costringo la mia nuova forma ad arrancare verso il rumore del combattimento. Verso un ospite migliore.</0><0>Ruggisco. Ma non di trionfo. Non è mai un trionfo.</0><0>Berrò da quella città, ma otterrò solo una grottesca caricatura della mia gloria passata. Sono stato plasmato dalle stelle, e la purezza del mio aspetto. Ero la luce e la ragione incarnate. Ho difeso questo mondo nelle più grandi battaglie mai viste. Ora questa carne decadente in putrefazione gronda di sangue. Muscoli e ossa lottano, si spezzano, non sopportano l'abominio che sono diventato.</0><0>Respiro.</0><0>“No, Aatrox,” dico, e la mia voce umida riecheggia nella morte che mi circonda. “Andremo avanti... e avanti... e avanti...”</0><0>Fino all'oblio finale.</0>",
    "splash_art": [
      {
        "title": "aatrox"
      },
      {
        "title": "aatrox luna di sangue"
      },
      {
        "title": "aatrox giustiziere"
      },
      {
        "title": "aatrox eclissi lunare"
      },
      {
        "title": "aatrox vittorioso"
      }
    ]
  },

  "ahri": {
    "id": "ahri",
    "name": "AHRI",
    "title": "La volpe a nove code",
    "quote": "“Le emozioni umane possono essere molto più instabili della magia più profonda.”",
    "region": "Ionia",
    "biography_preview": "Legata alla magia del regno spirituale fin dalla sua nascita, Ahri è una misteriosa vastaya dalle fattezze di volpe, in grado di manipolare le emozioni delle sue prede e di consumarne l'essenza vitale. Quando lo fa, percepisce sprazzi dei ricordi e delle idee delle vittime. Un tempo era una potente ma capricciosa predatrice, ma ora viaggia nel mondo alla ricerca dei resti dei suoi antenati, cercando al tempo stesso di sostituire i ricordi rubati con i suoi.",
    "biography": "<0>Per buona parte della sua vita, Ahri non ha saputo nulla delle sue origini. La storia della sua tribù vastaya era perduta, eccezion fatta per le due gemme che portava sempre con sé.</0><0>I primi ricordi di Ahri sono le lunghe corse con le volpi delle nevi, nel nord di Shon-Xan. Anche se sapeva di non essere una di loro, quegli animali evidentemente la consideravano uno spirito affine, tanto da accoglierla nel branco.</0><0>Tuttavia, vivendo da predatrice nella natura selvaggia, Ahri sentiva un legame profondo con le foreste che la circondavano. Col tempo iniziò a percepire la magia dei vastaya che permeava ogni fibra del suo corpo, e il regno degli spiriti che si estendeva oltre quello materiale. Senza poter contare su alcun insegnante, imparò a sfruttare i suoi poteri a modo suo, spesso per affinare i suoi riflessi mentre inseguiva una preda. Scoprì che avvicinandosi con cautela era persino in grado di calmare un cervo terrorizzato, in modo che rimanesse calmo e sereno anche mentre lei e il suo branco affondavano i denti nelle sue carni.</0><0>Il mondo dei mortali era distante e inquietante tanto per Ahri quanto per le volpi delle nevi, eppure se ne sentiva attratta per motivi che non riusciva a spiegarsi. Gli umani in particolare erano creature rudi e volgari... e quando un gruppo di cacciatori si accampò nelle vicinanze del suo territorio, Ahri rimase a guardarli da lontano mentre svolgevano il loro compito.</0><0>Quando uno di loro fu colpito da una freccia vagante, Ahri percepì la vita che lo abbandonava. Guidata unicamente dal suo istinto predatorio, assaporò l'essenza che stava uscendo dal suo corpo e attraverso quella vide dei rapidi sprazzi dei suoi ricordi, come l'amante che aveva perso in battaglia e i figli che aveva lasciato per venire al nord. Ahri mutò rapidamente le emozioni dell'uomo, trasformando la paura e il dolore in sollievo, e lo confortò con visioni di placidi campi assolati mentre scivolava tra le braccia della morte.</0><0>In seguito si accorse di essere in grado di parlare fluentemente la lingua umana, come se le fosse sempre stato spontaneo, e capì che era giunto il tempo di lasciare il suo branco.</0><0>Pur nascondendosi ai margini della società, si sentiva più viva che mai. La sua natura di predatrice non era scomparsa, ma attraversando Ionia fu inondata di nuove esperienze, emozioni e conoscenze. Anche i mortali sembravano altrettanto affascinati da lei, e iniziò a usare spesso questo ascendente a suo vantaggio, assorbendo la loro essenza mentre li ammaliava con visioni di rara bellezza, allucinazioni di desideri esauditi e occasionali sogni di sofferenza pura.</0><0>Era inebriata dai ricordi che non le appartenevano e intrigata dal porre fine alle vite altrui, nonostante percepisse il dolore e l'afflizione che causava alle sue vittime. Scoprì emozioni e cuori spezzati in sprazzi di memorie che la lasciavano perennemente insoddisfatta. Si sentiva travolgere, ma ogni volta che cercava di trattenersi percepiva il suo potere svanire e non poteva fare a meno di continuare...</0><0>Col tempo, iniziò a vedersi come la vedevano gli umani: come un mostro.</0><0>Un giorno, un artista la trovò curva sopra un uomo al quale aveva appena risucchiato l'essenza vitale. Mentre altri sarebbero scappati, lui rimase e le offrì la sua essenza vitale in cambio del suo cuore. Per la prima volta in vita sua, Ahri si abbandonò all'amore in tutta la sua pienezza.</0><0>I giorni trascorrevano nel tepore dell'affetto e delle risate, e Ahri placava la sua fame cibandosi del suo amante. Era felice... finché un giorno non perse il controllo e prosciugò del tutto l'amante.</0><0>Ahri sprofondò nella disperazione, struggendosi per la perdita della prima e unica persona che aveva realmente amato. La prima e unica persona ad averla amata. Allontanandosi ancor più dalla società, iniziò a essere tormentata dal desiderio di scoprire le sue origini, nella speranza che racchiudessero il segreto per tenere sotto controllo le sue abilità.</0><0>Con le due pietrasole in mano, partì alla ricerca di altre creature come lei, in un viaggio che l'avrebbe portata a uscire da Ionia e a esplorare Runeterra, fino a scoprire i suoi antenati, i Vesani, una tribù vastaya che portò al mondo magia e innovazione prima di venire spazzata via.</0><0>Ispirata dal loro ricordo, Ahri ha deciso di partire alla ricerca di altri resti dei Vesani. Spera di fare onore alla loro eredità, portando il bene nel mondo, proprio come fecero loro. Libera dal pesante fardello dei suoi rimpianti, spera anche di lasciarsi alle spalle i ricordi rubati, per crearsene di suoi.</0>",
    "tale_title": "Il giardino dell'oblio",
    "tale_author": "",
    "tale_preview": "Non si perdono solo i ricordi, in questo giardino. Cosa sarà di Ahri, se rinuncerà ai suoi?",
    "tale": "<1>{{chapter_one}}</1><0>Una raffica di vento fece uscire dal giardino la fredda aria della notte, portando con sé gli invitanti profumi della frutta matura e dei bulbi in fiore. Ahri era davanti all'ingresso del giardino, dove la pietra lasciava spazio alla terra e le strette e labirintiche caverne si aprivano al cielo in una profonda caldera. Boschetti di alberi e siepi crescevano sotto la luna, mentre i fiori sbocciavano rigogliosi. Ahri esitò, conoscendo bene la doppia natura della bellezza e del pericolo. Aveva sentito parlare della radura sacra sin dall'infanzia, ma non aveva mai attraversato le caverne meridionali per andarla a cercare. Stando alle storie, coloro che varcavano la soglia del giardino ne uscivano come persone completamente diverse, a patto che riuscissero a uscirne.</0><0>Qualunque fosse la verità, Ahri aveva preso una decisione. Entrando nel giardino, sentì come un prurito sul collo, come se qualcuno la stesse osservando. Non c'erano figure tra gli alberi, ma il giardino era tutto fuorché immobile. Ovunque Ahri posasse lo sguardo, nuovi fiori sbocciavano con ogni secondo che passava. Ahri si fece strada in un contorto percorso di piante, calpestando le radici che si muovevano sotto il suolo. Dovette persino abbassarsi per schivare le liane, che sembravano sporgersi verso di lei in cerca d'affetto. Le era sembrato di sentire un rumore, sopra il dolce mormorare delle foglie.</0><0>I raggi di Luna illuminavano la radura dall'alto, rivelando alberi con foglie d'oro e d'argento. I fiori erano avvolti intorno ai loro tronchi, come per incorniciare germogli più lucenti di qualsiasi gemma. Le succulente bacchespeziate, coperte da un sottile strato di rugiada, sembravano suonare come campanelle nel loro cespuglio.</0><1>{{chapter_two}}</1><0>Un giglio delle nevi si allungò verso il volto di Ahri e la accarezzò con delicatezza. Era troppo invitante per resistere. Ahri mise il naso tra i suoi petali, per inalare il suo inebriante profumo. Sentì il freddo nel naso, insieme al lieve profumo delle arance, della brezza estiva, il pungente odore di un'uccisione fresca. Il fiore tremò, riempiendosi di colore, cogliendo Ahri di sorpresa. Barcollò per un secondo, ebbra del profumo del fiore.</0><0>Zac</0><0>Il giglio delle nevi cadde a terra, reciso allo stelo. Dal taglio uscì un liquido viscoso. Ahri tirò un sospiro di sollievo mentre le sue nove code si contraevano e la sua mente si schiariva.</0><0>Ahri si spaventò, vedendo davanti a lei una donna con dei ciuffi di capelli grigio-bianchi e un paio di cesoie in mano. Era avvolta da uno scialle colorato e le sue ciglia luccicavano di rugiada.</0><0>Quando la donna rivolse lo sguardo verso di lei, Ahri si sentì a disagio, come se la donna potesse tagliarla con la stessa facilità con cui si recide uno stelo fibroso. Il volto della donna, rugoso come la corteccia di un albero, era impossibile da leggere. Ma Ahri non era più preoccupata per la sua sicurezza.</0><0>“Mi hai spaventata, Ighilya”, disse Ahri. La vecchia è nota nelle storie come la Mangiatrice di segreti, la Dimenticata o la Strega giardiniera. Volendo mostrare rispetto a una donna così potente, Ahri decise di chiamarla Ighilya. Bisnonna.</0><0>“I fiori vogliono qualcosa da noi”, disse. “Proprio come noi vogliamo qualcosa da loro. Dovresti stare attenta a dove metti il naso. Io lo so bene. Sono io a sfamare quei piccoli affamati.”</0><0>“Quindi sei davvero la Giardiniera”, disse Ahri.</0><0>“È uno dei miei nomi meno offensivi, sì. Ma non è questo il punto. So perché sei qui, Iminha.”</0><0>Piccola. Ahri si sentì messa a disagio dalla parola, spesso usata in contesti familiari, pur non sapendo il perché.</0><0>“Cerchi l'assoluzione. Vuoi essere liberata dal tuo dolore”, disse la Giardiniera.</0><0>Fece un passo sopra una felce e si rivolse ad Ahri.</0><0>“Vieni.”</0><0>Mentre attraversavano il giardino illuminato dalla luna, i fiori si rivolgevano verso la vecchia, come se fosse il Sole, che scalda le loro foglie e li aiuta a crescere. O forse i fiori non volevano darle le spalle.</0><1>{{chapter_three}}</1><0>La vecchia indicò ad Ahri una panchina, davanti a un contorto albero di nubifrutti, e si sedette dal lato opposto.</0><0>“Fammi indovinare. Eri innamorata”, disse la Giardiniera, con un sorriso agli angoli della bocca.</0><0>Ahri si accigliò.</0><0>“Non temere, non sei certo la prima”, disse la vecchia. “Allora, chi era? Un soldato? Un avventuriero? Un guerriero in esilio?”</0><0>“Un artista”, disse Ahri. Era da più di un anno che non pronunciava la sillabe del suo nome, e non riusciva a farlo nemmeno ora. Erano taglienti come cocci di vetro. “Dipingeva... fiori.”</0><0>“Ah. Un romantico”, disse la Giardiniera.</0><0>“L'ho ucciso”, disse Ahri. “Abbastanza romantico, per i tuoi gusti?”</0><0>Dicendo la verità ad alta voce, Ahri non riusciva a nascondere il suo amaro in bocca.”</0><0>“Ho risucchiato la vita dalle sue labbra mentre moriva tra le mie braccia”, disse. “Era più gentile e generoso di chiunque altro avessi incontrato. Pensavo di poter tenere a bada i miei appetiti. Ma il sapore dei suoi sogni e dei suoi ricordi era troppo invitante. Mi ha fatto venire voglia. Non ho resistito. E ora non posso andare avanti, sapendo quello che ho fatto. Per favore, Ighilya. Puoi farmi il dono dell'oblio? Puoi farmi dimenticare?”</0><0>La Giardiniera non rispose. Si alzò e raccolse un nubefrutto dall'albero, per poi iniziare a sbucciarlo lentamente, mantenendo la buccia in un unico pezzo. La polpa si divise in sei segmenti di un rosso acceso, che offrì ad Ahri.</0><0>“Vuoi uno spicchio?”</0><0>Ahri la guardò con sospetto.</0><0>“Non temere, questo non vuole niente da te. Non è come i fiori. La frutta non lo fa mai. La frutta è la parte più generosa di una pianta. Fa di tutto per essere succosa, seducente... invitante. Vuole soltanto attrarre.” </0><0>“Il cibo diventa cenere nella mia bocca”, disse Ahri. “Come posso sfamarmi quando non sono altro che un mostro?”</0><0>“Anche i mostri devono mangiare”, rispose la Giardiniera con un sorriso benevolo.</0><0>Si mise uno spicchio del frutto in bocca, masticò e fece una smorfia.</0><0>“Aspro! Dopo tutti questi anni nel giardino, ancora non mi sono abituata al sapore.”</0><0>L'anziana mangiò gli altri spicchi, mentre Ahri la guardava in silenzio. Alla fine si pulì la bocca dai succhi.</0><0>“Quindi hai preso una vita che non ti apparteneva”, disse la Giardiniera. “E ora ne paghi le conseguenze.”</0><0>“Non lo sopporto”, disse Ahri.</0><0>“Chi vive soffre, temo”, rispose la Giardiniera.</0><0>Un rampicante pieno di boccioli di giglio delle nevi si avvolse intorno al braccio della vecchia. La donna non si scompose.</0><1>{{chapter_four}}</1><0>“Non posso andare avanti sapendo che l'ho ucciso”, implorò Ahri.</0><0>“Ci sono conseguenze più gravi nel perdere te stessa, Iminha.”</0><0>La giardiniera prese la mano di Ahri e la strinse. I suoi occhi verde acqua brillarono sotto la luna, e Ahri notò qualcosa che prima le era sfuggito. Una brama, forse?</0><0>“Ti spezzerai”, disse la donna. “E non sarai più completa.”</0><0>“Io sono già a pezzi”, rispose Ahri, “e con ogni secondo che passa mi rompo ancora. Per favore, Ighilya. Devo farlo!”</0><0>L'anziana sospirò.</0><0>“Questo giardino non rifiuterà un dono, poiché ha sempre fame.”</0><0>Nel mentre, la Giardiniera offrì ad Ahri il suo braccio, ancora avvolto dal rampicante di gigli delle nevi. I boccioli si aprirono come mani tese.</0><0>“Dona il tuo respiro a questo fiore, pensando ai ricordi di cui ti vuoi liberare”, disse la donna, indicando il giglio. “Il fiore li consumerà. Non inalare di nuovo finché non senti niente.”</0><0>Ahri prese con cura il fiore tra le mani. La Giardiniera annuì. Ahri fece un respiro profondo e lo esalò nel fiore.</0><1>{{chapter_five}}</1><0>...Ahri era accanto a un uomo dai capelli corvini, sulla riva di un lago. Si erano tuffati insieme, urlando e giocando tra le onde infinite.</0><0>La sofferenza di Ahri si dissolse come una nuvola, insieme all'immagine.</0><0>...in una foresta, nel silenzio dell'inverno, Ahri vide un uomo dai capelli corvini che dipingeva un singolo bocciolo. “Non sono io il tuo fiore?” chiese lei, slacciandosi il vestito. Il suo pennello le lasciò un segno di colore sulla schiena. Il pelo si rizzò mentre lui ricreava il fiore lungo la sua spina dorsale. “Lo sei, lo sei”, disse lui, baciandola sulla spalla a ogni parola.</0><0>Ahri sapeva che avrebbe detestato le conseguenze, ma il suo cuore iniziava a essere freddo e impassibile.</0><0>...era al centro di un lago e tra le braccia aveva il corpo esanime dell'uomo che aveva amato. Si immerse nell'acqua, diventando un riflesso contorto.</0><0>Una volta questa visione le avrebbe causato un dolore insopportabile, ma Ahri sentì soltanto un lieve fastidio.</0><0>...Ahri si chinò sul taglialegna caduto, in una caverna di pietra, consumando la sua vita. Si spaventò sentendo il rumore di un paio di stivali sulla neve. Era l'uomo dai capelli corvini, lì che la guardava. Ahri si disperò: non voleva che la vedesse così.</0><0>“Non sono abbastanza, per te”, disse Ahri. “Guardami, affamata dell'anima di un uomo in fin di vita. Ti prego, lasciami. Non sono buona. Non lo sarò mai.”</0><0>L'uomo dai capelli corvini le rispose. “Non mi importa.” Per la prima volta Ahri si sentì amata da qualcuno, completamente, nonostante la sua natura. La sua voce era calda e piena di emozione. “Sono tua.”</0><0>Il ricordo colse di sorpresa Ahri, che smise di respirare, rompendo l'incantesimo del fiore.</0><0>No, pensò. Non posso perdere tutto questo.</0><0>Ahri cercò di inalare, ma l'aria sembrava un cappio intorno al suo collo. La soffocava, togliendole il fiato, come se stesse respirando del veleno. La sua vista iniziava ad annebbiarsi, ma lei continuava a sussultare, quasi fino a farsi scoppiare i polmoni.</0><0>Perdere questo ricordo l'avrebbe ucciso un'altra volta.</0><0>Le ginocchia di Ahri cedettero, lasciandola cadere a terra, con ancora in mano il giglio delle nevi. Il profumo innaturale del fiore si era insinuato nella sua mente, creando strane e disturbanti visioni.</0>",
    "splash_art": [
      {
        "title": "ahri"
      },
      {
        "title": "ahri arcade"
      },
      {
        "title": "ahri impavida"
      },
      {
        "title": "ahri della congrega"
      },
      {
        "title": "ahri del bosco antico"
      },
      {
        "title": "ahri volpe di fuoco"
      },
      {
        "title": "ahri k/da"
      },
      {
        "title": "ahri k/da all out "
      },
      {
        "title": "ahri di mezzanotte"
      },
      {
        "title": "ahri fiore spirituale"
      },
      {
        "title": "ahri guardiana stellare"
      }
    ]
  },

  "akali": {
    "id": "akali",
    "name": "AKALI",
    "title": "L'assassina solitaria",
    "quote": "“Se sembri pericoloso, è meglio che tu sia pericoloso.”",
    "region": "Runeterra",
    "biography_preview": "Dopo aver abbandonato l'Ordine Kinkou e il suo titolo di pugno dell'ombra, Akali combatte da sola, pronta ad essere l'arma letale di cui la gente ha bisogno. Non ha dimenticato nulla di quanto appreso dal suo maestro Shen, ma ha giurato di difendere Ionia dai suoi nemici... eliminandoli uno alla volta. Akali colpisce in silenzio, ma il suo messaggio è forte e chiaro: temi l'assassina senza padrone.",
    "biography": "<0>Ionia è sempre stata una terra di magia selvaggia, dove abitanti vivaci e potenti spiriti desiderano vivere in armonia… ma a volte questo pacifico equilibrio non è facile da ottenere. A volte va tenuto sotto controllo.</0><0>I Kinkou si sono nominati custodi del sacro equilibrio di Ionia. I fedeli membri dell'ordine percorrono i regni materiali e spirituali, mediando i conflitti e, se necessario, intervenendo con la forza. Akali è nata tra di loro, figlia di Mayym Jhomen Tethi, rinomata come pugno dell'ombra. Mayym e il compagno Tahno crebbero la loro figlia nell'Ordine Kinkou, sotto la guida vigile del Grande Maestro Kusho, l'occhio del crepuscolo.</0><0>Ogni volta che i genitori partivano in missione, altri membri dell'ordine li sostituivano nell'occuparsi di Akali. Kennen, il cuore della tempesta, trascorse molte ore con la piccola, insegnandole l'uso degli shuriken ed enfatizzando agilità e velocità rispetto all'utilizzo della forza. Akali era una bambina precoce, che assorbiva tutto come una spugna. Fu chiaro a tutti che avrebbe seguito la strada dei suoi genitori: insieme a Shen, figlio e successore designato del Grande Maestro, avrebbe guidato una nuova generazione di protettori dell'equilibrio di Ionia.</0><0>Ma l'equilibrio può essere effimero. L'ordine si ritrovò un giorno diviso.</0><0>Un membro ribelle di nome Zed tornò e si scontrò violentemente con Kusho, ordendo una sanguinosa congiura. Akali fuggì sulle montagne orientali con Mayym, Shen, Kennen e un gruppo di altri seguaci. Purtroppo Tahno non era con loro.</0><0>Zed era quasi riuscito a trasformare completamente il Kinkou nello spietato Ordine dell'Ombra. Ma, come nuovo occhio del crepuscolo, Shen voleva ricostruire ciò che era andato perduto. Vennero ripristinate le tre filosofie principali del Kinkou: la pura imparzialità dell'osservare le stelle, l'amministrazione della giustizia del seguire il sole, e l'eliminazione degli squilibri con il ristabilire l'ordine. Erano rimasti in pochi, ma addestravano i neofiti per ricreare l'ordine e aumentarne i numeri.</0><0>Quando Akali compì quattordici anni, iniziò formalmente il suo addestramento Kinkou, decisa a succedere alla madre come nuovo pugno dell'ombra.</0><0>Era una combattente prodigiosa e divenne esperta nel maneggio di kama e kunai: un falcetto e un pugnale da lancio. Sebbene non possedesse le abilità magiche di molti dei suoi compagni dimostrò a tutti di essere degna del titolo, permettendo con il tempo alla madre di fare un passo indietro e di occuparsi della guida dei neofiti più giovani.</0><0>Ma l'anima di Akali non trovava pace, e i suoi occhi erano aperti. Sebbene il Kinkou e l'Ordine dell'Ombra avessero trovato un difficile accordo alla luce dell'invasione noxiana di Ionia, vedeva che la sua patria continuava a soffrire. Si chiese se davvero stessero facendo tutto il possibile. Ristabilire l'ordine significava eliminare chi minacciava il sacro equilibrio... eppure Shen diceva sempre di trattenersi.</0><0>La stava limitando. Mantra e meditazioni potevano calmare il suo spirito, ma di certo non avrebbero sconfitto i suoi nemici. La sua precocità giovanile si tramutò in palese disobbedienza. Discusse con Shen, lo sfidò e affrontò i nemici di Ionia a modo suo.</0><0>Di fronte all'intero ordine dichiarò l'impotenza del Kinkou, le cui chiacchiere su pazienza ed equilibrio spirituale servivano a ben poco. Gli abitanti di Ionia stavano morendo nel regno materiale, e quello sarebbe stato il regno che Akali avrebbe difeso. Era stata addestrata come assassina. Lo sarebbe stata davvero. Non aveva più bisogno dell'ordine.</0><0>Shen la lasciò andare senza opporsi, sapendo che Akali doveva percorrere quella strada da sola. Forse un giorno sarebbe tornata, ma la decisione sarebbe spettata a lei.</0>",
    "tale_title": "L'arco e il Kunai",
    "tale_author": "Joey Yu",
    "tale_preview": "L'aria della zona meridionale dello Shon-Xan era carica di magia pura. Il potere mistico fluiva nelle terre, irrompendo da alberi iridescenti, con foglie magenta, indaco, azzurre e ambrate, aperte verso il cielo come ventagli nelle mani di abili danzatrici.",
    "tale": "<1>{{chapter_one}}</1><0>L'aria della zona meridionale dello Shon-Xan era carica di magia pura. Il potere mistico fluiva nelle terre, irrompendo da alberi iridescenti, con foglie magenta, indaco, azzurre e ambrate, aperte verso il cielo come ventagli nelle mani di abili danzatrici.</0><0>Nascosta tra le fronde multicolore c'era un'impercettibile macchiolina di pelle chiara, mimetizzata tra gli intricati rami degli alberi.</0><0>“Arriverà da un momento all'altro,” sussurrò Faey, una ragazza con dodici estati alle spalle, per poi emettere un verso acuto, come un passero. Il canto venne subito recepito dagli altri, che lo ricambiarono tra il fogliame, con un suono imitato perfettamente da corde vocali umane ancora immature.</0><0>Faey sapeva che tutti erano in posizione. Gli adulti non avevano approvato questa caccia, ma era importante. Se i neofiti avessero catturato il cinghiale d'argento, non solo avrebbero smesso di soffrire la fame per giorni, ma avrebbero iniziato a ricevere vere missioni dagli accoliti Kinkou.</0><0>“Basta raccogliere prugne e trasportare acqua” si disse Faey. “L'ordine ha bisogno anche della nostra forza, perché i neofiti sono il futuro.”</0><0>E il passato era oscuro. Da ormai molte stagioni gli invasori stranieri razziavano Ionia, e questo era solo uno dei problemi dei Kinkou. Qualche luna fa, il Grande Maestro Kusho era stato brutalmente assassinato da Zed, un ex membro dell'ordine. Poi i seguaci di Zed avevano cacciato i Kinkou dalla loro base, il tempio di Thanjuul. Molti dei sopravvissuti all'attacco di Zed avevano perso la fede nell'ordine, perciò l'avevano lasciato.</0><0>Gli adulti avevano bisogno di speranza. Ci avrebbe pensato Faey.</0><0>Si svegliò dal suo sogno a occhi aperti. C'era un rumore tra le fronde. Le foglie iniziarono a muoversi e, in un attimo, un enorme cinghiale uscì dai tronchi, grugnendo con gli occhi spalancati. Il suo pelo emetteva un bagliore scintillante, a prova del fatto che fosse appena uscito dal reame spirituale.</0><0>Faey incoccò una freccia del suo arco e fissò lo sguardo sul cinghiale in avvicinamento. Se tutti avessero seguito le sue istruzioni, il piano avrebbe funzionato.</0><0>Una neofita si calò da un albero, penzolando da una liana avvolta intorno al piede. Bloccò il passaggio del cinghiale con una grande lancia di legno, evocando un lieve vento magico. Spaventato, il cinghiale corse nell'altra direzione, ma il suo percorso fu bloccato da un ragazzo appeso a un'altra liana, che evocò una piccola nube di cenere e fumo accecando l'animale. La sua lancia graffiò la pelle del cinghiale, facendolo ruggire.</0><0>Uno a uno, i neofiti scesero dal fogliame. Erano agili, precisi e concentrati sulla caccia, come veri spiriti guerrieri. Eppure, il più grande di loro aveva visto a malapena tredici estati.</0><0>Siamo i neofiti dei Kinkou,” pensò Faey con orgoglio.</0><0>I bambini delle liane bloccarono la fuga al cinghiale, lasciando solo un'apertura che passava dalla parte più stretta di una piccola gola, dove era posizionata Faey. L'uccisione era una sua responsabilità.</0><0>“Ottimo lavoro. Ora tocca a me.” Faey raccolse le forze. Appesa a testa in giù, tese l'arco e puntò la freccia.</0><0>“Concentrazione. La freccia non vuole né graffiare né ferire, ma uccidere in un sol colpo.” Allineò la scintillante punta di freccia all'occhio del cinghiale. La liana avvolta intorno alla sua vita si spostò lievemente per aiutarla a mirare, come se percepisse il suo intento.</0><0>Faey svuotò la mente e lasciò spazio all'istinto. Quando capì di avere il cinghiale in pugno, scoccò la...</0><0>“Yeeeeh!” Una piccola ombra scattò da un lato della gola, emettendo un verso acuto e atterrando sul dorso del cinghiale. L'animale, in preda al panico, si dimenò e partì alla carica nella direzione opposta.</0><0>A cavalcarlo era una bambina, con una mano aggrappata al pelo argenteo e una corda che roteava sopra la testa nell'altra.</0><0>Colta di sorpresa, Faey vide il cinghiale infuriare contro la bambina in groppa.</0><0>“No! Akali!” Faey urlò, vedendo il suo piano cadere a pezzi.</0><0>Non riuscendo a scuotersi di dosso la bambina, il cinghiale iniziò a sbattere contro i tronchi degli alberi. In qualche modo, Akali riuscì a evitare gli impatti e rimase aggrappata all'animale imbizzarrito, ridendo così forte da sovrastare i suoi grugniti furiosi. Provò ad afferrare il grugno del cinghiale d'argento con il suo cappio, ma invano.</0><0>Alcuni neofiti cercarono coraggiosamente di bloccarlo, ma vennero sbattuti via senza fatica. La bestia si infilò in un'apertura laterale della gola, verso una zona più piatta, all'ombra degli alberi.</0><0>Finalmente il cinghiale scalciò durante un balzo furioso, disarcionando Akali, che cadde sul suolo della foresta, in un turbinio di foglie. Rimase stesa, faccia a terra, con le braccia aperte.</0><0>Faey corse verso di lei. “Sei completamente impazzita?”</0><0>Akali si alzò e si levò le foglie dai vestiti. Aveva nove anni ed era più giovane di Faey di tre estati. “Volevo solo aiutare,” disse Akali.</0><0>“Ti avevo detto di non seguirci!” urlò Faey. “Ce l'avevamo in pugno! Ce l'avevamo in pugno!”</0><0>Akali alzò le spalle, producendosi in una smorfia allo scrocchiare della sua schiena. Scusandosi, disse: “Ti darò la mia prugna della cena.”</0><1>{{chapter_two}}</1><0>Dopo l'attacco di Zed, i Kinkou rimasti si erano ritirati in un tempio abbandonato a est di Thanjuul, tra le vette delle montagne dove scorre l'acqua glaciale. Era accanto a una laguna di acqua turchese, costellata di fiori lanterna viola. Anche se erano vicini al villaggio di Xuanain, il loro rifugio era di difficile accesso, grazie alla sua elevata quota e alle alture circostanti.</0><0>Nella loro terra straziata dalla guerra, dovevano combattere contro le fazioni ostili, straniere o ioniane, pronte a cogliere l'occasione per approfittare dei più deboli. I Kinkou avevano fatto in modo di non essere seguiti da nessuno, prima di stabilire una base. Il tempio era in pessime condizioni e troppo piccolo per tutti gli accoliti, che si videro costretti a costruire altre abitazioni: capanne fatte con legno caduto, invece che con magici intrecci ioniani degli alberi viventi, nel caso dovessero spostarsi nuovamente.</0><0>Con i sandali nell'acqua verde della laguna, i neofiti si misero in riga davanti a Mayym Jhomen Tethi, il pugno dell'ombra dei Kinkou.</0><0>Faey era la più vicina a Mayym e teneva lo sguardo basso. Akali, più bassa di una spanna, era accanto a lei.</0><0>“Che atto sconsiderato,” disse Mayym. “Siete usciti dal perimetro, mettendo a rischio la sicurezza di questo rifugio. Potrebbero esserci truppe erranti pronte a seguirvi fin qua. Conoscete le regole.”</0><0>Uno dei ragazzi più grandi, Yajiro, rispose: “Ma siamo stati fuori per poco e siamo rimasti nascosti.”</0><0>“Avevamo un piano perfetto,” aggiunse Hisso, “Ma Akali l'ha rovinato! Se non avesse...”</0><0>“No,” la interruppe Faey. Si fece forza e guardò Mayym negli occhi. “La colpa... è stata mia. Ho detto a tutti di seguirmi appena ho capito che nei boschi viveva un cinghiale d'argento.”</0><0>Akali si voltò verso Faey, i suoi occhi castani brillanti dietro a una chioma selvaggia.</0><0>Akali l'aveva sempre ammirata, e a volte Faey sentiva il bisogno di proteggere la bambina. Ma c'era un altro motivo per cui aveva deciso di assumersi la colpa: Mayym era la sua mentore e Faey non doveva mettere in discussione le sue parole. Era inusuale che un capo dei Kinkou prendesse sotto la sua ala dei neofiti non iniziati. Faey le era molto grata, per questo.</0><0>“Oggi è l'ultimo giorno della festa dello Spirito fiorito,” disse Faey a bassa voce. “Ho pensato che se avessimo preso un cinghiale, tutti avrebbero potuto mangiare carne.”</0><0>Mayym la studiò per un interminabile istante. Poi il suo sguardo si posò sugli altri bambini, gracili e vestiti con logori abiti di canapa. Il suo viso tradì una fugace emozione, ma aprì subito la bocca per dire: “Per punizione, questa sera non cenerete. Andate pure.”</0><0>Alcuni neofiti cercarono di trattenere le lacrime e se ne andarono. Faey si morse il labbro e stava per andare via a sua volta, ma Mayym la fermò.</0><0>“Facciamo due passi, Faey.”</0><0>Mayym si incamminò sulla riva della laguna, muovendosi con passi aggraziati sotto la luce del tramonto, lontano dalle capanne. Faey stava per seguirla, quando si rese conto che Akali non si era mossa. La bambina le stava guardando.</0><0>Per qualche motivo, alla presenza di Faey, la madre di Akali trattava la figlia come se non esistesse.</0><0>Faey si sentiva un po' in colpa, ma corse via e raggiunse Mayym.</0><0>Mentre le due camminavano in silenzio, Faey posò lo sguardo sui fiori lanterna alla deriva nella laguna. La loro bocca, formata da cinque petali viola, li faceva respirare vapori multicolore nell'aria. Le loro grandi foglie li facevano galleggiare in superficie, mentre le radici erano palmate, in modo da potersi muovere nella laguna, per radunarsi e poi disperdersi. Alcuni sostenevano che i fiori lanterna fossero piante. Altri che fossero animali. Faey pensava che fossero entrambe le cose.</0><0>“Ho capito cosa volevi fare,” disse Mayym con il tono che era solita usare con Faey quando erano da sole. Un tono carico di pazienza e aspettative. “Ma non hai nulla da dimostrare.”</0><0>“Volevamo dimostrare il nostro valore... e avevamo fame.” Faey cercò di rispondere in modo rispettoso. “Gli altri hanno agito con disciplina, come ci è stato insegnato. Abbiamo fatto un lavoro di squadra.” Tranne Akali, pensò Faey. Ma lei è la più piccola.</0><0>“Non è quello che intendo,” disse Mayym. “Il cinghiale d'argento non è un animale del quale dovremmo mangiare la carne. Se l'avessi ucciso, avresti fatto più male che bene.”</0><0>“Credevo che ci fosse permesso cacciarlo,” disse Faey.</0><0>“Non più.” Mayym portò Faey dall'altro lato della laguna, dove l'acqua era più bassa e mostrava una riva di sassi simili a perle. Con il suo lungo abito di seta, Mayym si muoveva con eleganza. Aveva bende intorno alle braccia e alle cosce e teneva vari kunai appesi ai fianchi.</0><0>Per Faey, Mayym era un modello da imitare. Aggraziata ma letale. Shen, figlio del Maestro Kusho, era divenuto il capo dell'ordine, ma non c'era paragone.</0><0>“Un cinghiale d'argento è legato al reame spirituale,” continuò Mayym. “Il che significa che la sua esistenza nasce da un legame tra i due mondi. È una creatura magica.”</0><0>“Lo sono molte delle creature di Ionia,” disse Faey.</0><0>“Sì, ma il ciclo di preda e predatore si è spezzato. Stiamo precipitando nel caos.”</0><0>“Per colpa di Noxus.” Pronunciò il nome dell'invasore come una maledizione.</0><0>“Questa guerra sta straziando Ionia. Gli eserciti danno alla caccia agli animali fino all'estinzione, gli alberi delle foreste mistiche vengono abbattuti e il reame spirituale si sta sgretolando,” disse Mayym, muovendosi con passi sicuri su un declivio roccioso. “Le energie magiche diventano malvage e le Terre Antiche cambiano colore. Tutti stanno cercando di trovare un posto in un mondo fuori controllo, e lo fanno uccidendo. Il più delle volte ciecamente. La violenza della guerra sta già provocando danni collaterali, disturbando gravemente l'equilibrio tra il reame materiale e quello spirituale.”</0><0>Faey era sconvolta. Se avessi ucciso il cinghiale, avrei danneggiato l'equilibrio, che è quello che i Kinkou dovrebbero proteggere! “Maestra Mayym, come possiamo ripristinare l'equilibrio con il reame spirituale? Se tutti gli invasori noxiani muoiono, possiamo tornare a com'era prima?”</0><0>“Non è più così facile.”</0><0>Attraversarono la foschia in movimento, opera dei fiori lanterna. L'aria era umida e fredda. La pietra sotto ai loro piedi era scivolosa e lievemente curva, come se stessero camminando tra un paio di labbra enormi. Faey riusciva a vedere una roccia sporgente, simile a un naso, e poco dietro delle aperture che ricordavano occhi socchiusi, con piccole cascate che sgorgavano. Stiamo camminando su un volto, pensò Faey. Sembravano i resti di una statua gigante, residuo di un'era perduta nel tempo, ma nessuno poteva esserne certo, perché l'acqua aveva eroso gli angoli e il muschio rosso ne aveva invaso il lato illuminato dal sole.</0><0>Iniziava a fare buio. Le due si incamminarono su una salita. “Magia e vita sono due parti della stessa corrente che collega i due reami,” disse Mayym.</0><0>Faey recitò l'insegnamento Kinkou: “Il reame materiale e il reame spirituale sono due lati di una stessa foglia, nati dallo stesso ramo, con le stesse radici.”</0><0>“Esatto. Un lato non può prosperare senza l'altro, e quando uno diventa buio, l'altro si affievolisce,” disse Mayym. “Quando le vite periscono in modi innaturali, come in guerra, alcuni spiriti scivolano nell'oblio. Ma gli altri rimangono, con intenti ostili. Più succede, più il reame spirituale si inquina. Il risultato è una reazione che ha effetto su tutta la vita del reame materiale. Un circolo vizioso.”</0><0>Il discorso sulla contaminazione spirituale ricordò a Faey una cosa strana. “Maestra Mayym, la prima volta che abbiamo visto il cinghiale d'argento, quando ha lasciato il reame spirituale, sembrava agitato.”</0><0>Mayym si fermò e si voltò verso di lei.</0><0>“Come se stesse scappando da qualcosa,” continuò Faey.</0><0>“E questo è successo vicino al perimetro?”</0><0>“Sì, dall'altro lato dei colli a ovest.”</0><0>Mayym ci pensò per qualche secondo, poi riprese a camminare. “Potrebbe essere che la corrente malvagia della guerra ha avvolto tutta Ionia, arrivando fin qui, anche se le battaglie si svolgono altrove.”</0><0>“Possiamo dare una mano,” disse Faey con tono implorante. “Iniziateci. Dateci delle vere missioni.”</0><0>“Tempo al tempo,” rispose Mayym con gentilezza. “Faey, gli altri neofiti ti seguono. Anche quelli più anziani di te. Ti vedono come un buon esempio.”</0><0>Il cuore di Faey sussultò all'elogio di Mayym.</0><0>“Tu non avresti problemi a diventare un'accolita, ma non tutti hanno il tuo dono,” rispose Mayym. “La tua presenza è una buona influenza per gli altri neofiti. Quindi, per ora, rimani lì.”</0><0>Faey venne assalita dallo sconforto e si morse l'interno della guancia. Sarà per Akali. È lei la mia zavorra.</0><0>Attraversarono un boschetto e continuarono a salire. “La pazienza è una virtù, ma anche un'abilità da affinare e affilare più di una punta di freccia, soprattutto per chi è più brava degli altri,” disse Mayym. “Voi neofiti siete il futuro dei Kinkou. Dobbiamo accertarci che siate tutti pronti, prima di potervi iniziare.”</0><0>Faey non era d'accordo, ma non disse niente.</0><0>Uscirono dal riparo degli alberi, giungendo alla sommità dell'ultimo colle non ancora innevato. Intorno alla luna brillava un anello d'argento tendente allo zaffiro. Faey la guardò, capendo che stava assistendo alla quasi-convergenza tra la luna fisica e il suo riflesso nel reame spirituale. Si chiese come la vedesse Mayym.</0><0>In quest'ultima notte della festa dello Spirito fiorito a Xuanain, Mayym e gli altri Kinkou veterani avrebbero visto qualcosa di completamente diverso, sul nero firmamento: un cerchio di luce pallida, parzialmente coperto da un'ombra più scura, come se qualcuno l'avesse coperto con uno spesso velo, mentre la luna mistica del reame spirituale nuotava davanti alla luna argentea del reame materiale.</0><0>Faey desiderava il giorno in cui avrebbe ammirato un simile spettacolo, ma le sembrava così lontano. Sapeva però che non era solo quello. Significava anche che il triumvirato dei Kinkou si sarebbe riunito per decidere del futuro dell'ordine.</0><0>“Faey, continua a coltivare le tue abilità,” disse Mayym, mentre la luce lunare bordava il suo profilo di un gelido argento, “e un giorno prenderai il mio posto di pugno dell'ombra.”</0><0>Quando il giorno verrà, pensò Faey preoccupata, esisterà ancora un Ordine Kinkou?</0><1>{{chapter_three}}</1><0>L'arte della calligrafia richiedeva pazienza e diligenza, immobilità del corpo e concentrazione mentale, tutto ciò che Akali odiava.</0><0>Seduta nel vecchio tempio, scriveva caratteri su un pezzo di carta con un grande pennello, tenendo la pietra per l'inchiostro vicino al gomito. Il tetto era fatto di vecchi rami, alcuni dei quali scendevano verso il basso come la barba di un vecchio. I fior di nitore, piccole piante luminose coltivate dagli accoliti, crescevano aggrappati alle mura del tempio, offrendo un po' di luce alla lezione notturna di Akali. L'accolito insegnante era seduto lì accanto con una pergamena che consultava soffocando uno sbadiglio.</0><0>Facile come mangiare un budino di riso, pensò Akali. Mamma sarebbe felice se andassi bene.</0><0>Eppure, più fissava il carattere che terminava con una pennellata curva, più pensava che sembrasse un baffo. Come ipnotizzata, Akali non riuscì a fare a meno di aggiungere qualche sfumatura con il suo pennello. Il carattere si trasformò in una sorridente faccia baffuta.</0><0>Akali si lasciò sfuggire una risata, per poi coprirsi rapidamente la bocca con la mano, sporcandosi una guancia. L'insegnante, contrariato, fece per alzarsi, quando una voce la chiamò dalla porta.</0><0>“Ciao, piccoletta.” Una piccola figura le lanciò un saluto con mano artigliata.</0><0>“Kennen, sei tornato!” Akali balzò in piedi. Lasciò cadere il pennello, sporcando la carta con l'inchiostro nero, e corse via.</0><0>L'istruttore le urlò di tornare, ma si fermò subito quando vide che la persona alla porta era davvero Kennen, il cuore della tempesta dei Kinkou.</0><0>Kennen fece una capriola all'indietro in modo che Akali potesse provare ad afferrarlo, anche se era impossibile. I due corsero tra le capanne, arrivando fino al limitare del bosco, schizzando l'acqua della riva della laguna. Akali si trovò con il fiatone, vicino allo yordle seduto su un tronco caduto.</0><0>Ho sentito che hai rovinato il piano dei neofiti per catturare il cinghiale d'argento,” disse Kennen scherzosamente, mettendosi a cavalcioni sul tronco.</0><0>“Non volevo. Faey doveva chiedermi di andare con loro. Sono capace di dare una mano!”</0><0>“Non prendertela male. I bambini sono fatti così. Forse pensavano che fossi troppo giovane.” La voce di Kennen ricordava quella di un bambino umano, ma il suo tono era carico di saggezza.</0><0>“Ma sono più alta di te!”</0><0>“Questo è vero.” Kennen si allungò e le scompigliò i capelli.</0><0>“Shen dov'è?” chiese Akali, toccando distrattamente il piccolo kunai che indossava come collana.</0><0>“Sta meditando.”</0><0>“È ancora triste? Mi manca...” Akali aveva sempre ammirato Shen.</0><0>Kennen sorrise malinconico. “Il tradimento del suo migliore amico e... la perdita del padre... sono un grosso peso, per lui.”</0><0>Akali ripensò alla morte di suo padre, durante l'attacco di Zed. Le mancava anche lui.</0><0>Kennen cambiò argomento. “Come stai? Mayym ti ha insegnato a usare il kunai?”</0><0>Akali scosse la testa, coprendo il kunai con la mano. “Mamma non pensa mai che io sia abbastanza brava,” mugugnò. “Sta sempre con Faey.”</0><0>“Beh, Mayym può insegnare a una sola cocca per volta.”</0><0>“Perché non posso essere io la sua cocca?” Il cuore di Akali fu assalito dall'amarezza.</0><0>Kennen la guardò per un attimo, poi scivolò verso di lei sul tronco. “Prima di diventare il pugno dell'ombra, Mayym ha affrontato molte missioni con la madre di Faey. Lavoravano in squadra.”</0><0>“Questo lo so.”</0><0>“Mayym non sta cercando di ignorarti. Quando eri ancora piccola, ha promesso di prendersi cura di Faey.”</0><0>Akali non ricordava i genitori di Faey. Erano entrambi accoliti anziani, morti molto tempo fa. Ora, accanto a Kennen, stava pensando a cosa significasse.</0><0>Se perdere il padre l'aveva resa triste, Faey aveva dovuto sopportare il doppio del dolore, per molte stagioni in più. La rabbia di Akali si fece da parte, lasciando spazio a un'emozione che non riusciva a capire. Si sentì stringere il cuore.</0><0>Tutti avevano perso così tanto. Quel rifugio vicino alla laguna era tutto ciò che avevano.</0><0>Lo yordle balzò davanti ad Akali, spaventandola. “Ehi, andrà tutto bene.” Kennen le prese il viso tra le mani. “Cresci in fretta, e corri più veloce di tutti gli altri neofiti. Un giorno tua madre se ne accorgerà.”</0><0>Strofinò il naso contro quello di Akali, facendola ridere. Poi Kennen si alzò con un'agile capriola.</0><0>“Devo partecipare a una riunione,” disse. “Torna a finire la tua lezione di calligrafia, OK?”</0><1>{{chapter_four}}</1><0>Le nuvole basse stavano scivolando oltre la vetta della montagna, dove i picchi di basalto abbracciavano il ghiacciaio. Un impatto colossale aveva fatto sprofondare la superficie del ghiacciaio, e a Faey piaceva immaginare che fosse stato il pugno di un gigante.</0><0>Lì, vide Mayym e Kennen faccia a faccia, presso una frattura che aveva diviso in due il cratere.</0><0>“Considerando la vittoria di Ionia al Placidium di Navori,” disse Mayym, “potremmo essere davanti a un punto di svolta nella guerra contro Noxus.” Era a braccia conserte, con la falce fantasma riposta sulla schiena. “Ci sono molti che stanno disturbando il sacro equilibrio, noxiani e ioniani. I Kinkou dovrebbero tagliare i rami secchi, finché Ionia è in vantaggio.” Come pugno dell'ombra, Mayym rappresentava il ripristino dell'ordine, l'eliminazione degli squilibri tra reame materiale e spirituale.</0><0>“Abbiamo appena iniziato a riprenderci, e vuoi mandarci già alla battaglia?”, chiese il piccolo yordle.</0><0>“Combattere per onorare il nostro dovere di guardiani dell'equilibrio è il modo in cui ci riprenderemo,” disse Mayym. “Il momento è propizio.”</0><0>Kennen la guardò incredulo. Era il cuore della tempesta e il suo dovere era seguire il sole. Qualunque fosse la decisione raggiunta, sarebbe stato suo compito comunicarla a tutti i Kinkou sparsi per Ionia.</0><0>Faey rimase a distanza, osservando rispettosamente e cercando di non inciampare sul freddo terreno montano. Come parte del suo addestramento, Mayym l'aveva portata a molti incontri importanti. A Faey tremavano le labbra, tanto che pensò che stessero diventando viola. Non riusciva a capire come gli altri potessero ignorare quel freddo penetrante.</0><0>Non capiva nemmeno la differenza nel comportamento di Mayym. Quando parlava alla sua protetta, Mayym predicava pazienza e moderazione, ma con i suoi pari sembrava sempre pronta a proporre l'azione.</0><0>“Ci conviene starne fuori,” disse Kennen. “La situazione è complicata: ci sono soldati noxiani sotto attacco, difensori ioniani che erano acerrimi nemici fino a poco tempo fa, vastaya dalla dubbia fedeltà e spie ovunque. Ho visto tutto con i miei occhi.”</0><0>“Sei stato al Placidium? Senza farti scoprire?”</0><0>“Che c'è, credi che abbia perso il mio tocco?” Sorrise e un fulmine si accese nei suoi occhi e negli artigli. Poi la sua voce si fece più cupa. “Tornando, ho sentito che alcuni membri della Fratellanza dei Navori sono diretti qui, e non hanno intenti pacifici. Si sono marchiati con tatuaggi di tigri.”</0><0>Mayym si accigliò. “Cosa stanno facendo?”</0><0>“Vanno di villaggio in villaggio, rapendo i giovani e chiunque sia in grado di combattere,” rispose Kennen. “Usano la violenza contro chiunque osi obiettare.”</0><0>“Così potranno rimpinguare le loro truppe contro gli invasori noxiani.”</0><0>“Esatto. L'oscurità della guerra si è diffusa in tutta Ionia come nessuno avrebbe immaginato,” disse Kennen. “Presto si presenterà alla nostra porta. Dobbiamo scegliere attentamente le nostre battaglie.”</0><0>Mayym scosse la testa. “L'invasione noxiana di Ionia è l'origine del turbamento dell'equilibrio. Di tutte le morti. Il motivo per cui il reame spirituale è in subbuglio. Se vogliamo onorare il nostro ruolo di guardiani della missione dei Kinkou, dobbiamo andare a Navori.”</0><0>“Non dobbiamo agire d'impulso.”</0><0>“Ha parlato quello che si è appena intrufolato dietro le linee nemiche.”</0><0>“L'ho fatto per evitare che doveste farlo voi!” sbottò Kennen.</0><0>Ci fu un momento in cui l'aria tra i due sembrò gelarsi, e Faey trattenne il respiro, gli occhi spalancati.</0><0>Il momento passò e Mayym distolse lo sguardo. “Forse l'occhio del crepuscolo ha qualcosa da dire?”</0><0>E proprio lì, qualche passo più in alto, su una colonna di pietra, apparve una figura silenziosa. Aveva una giacca con le maniche corte, rimboccata in un paio di pantaloni segnati dalle intemperie. Sul torace e sugli arti aveva placche di cuoio, strisce di metallo e drappi di seta. Sulla schiena aveva due spade, una di acciaio, una arcana. Non indossava la sua solita maschera, ma il viso rimaneva nascosto nell'ombra del cappuccio, che lo riparava dalla luce lunare.</0><0>Shen, pensò tristemente Faey. Il capo che non sa mai decidere.</0><0>“È vero che l'equilibrio è danneggiato dalla violenza della guerra, infiammata anche dagli ioniani,” disse Shen con voce roca, “tra cui Zed e il suo ordine.”</0><0>Esattamente. Dobbiamo agire contro di loro,” disse Mayym.</0><0>“Eppure...” la testa incappucciata di Shen si alzò lievemente. “Mentre tutti i miei istinti mi dicono di concentrare le nostre forze contro Zed, temo di non essere imparziale. Temo che...” disse con esitazione. “Chi lotta al fianco di Zed stia servendo in qualche modo l'equilibrio, lottando contro gli invasori che stanno devastando Ionia. Dobbiamo considerare la questione.”</0><0>Kennen alzò le spalle. “Come dicevo, sono tempi complicati.”</0><0>“Devo allontanarmi dalle mie emozioni, per decidere senza pregiudizi,” concluse Shen.</0><0>Faey vide Mayym sospirare.</0><0>“Il nostro ordine ha bisogno di un occhio del crepuscolo in grado di guidarci,” disse Mayym amaramente.</0><0>Shen non si offese, o forse non lo diede a vedere. Del resto, era a capo dei Kinkou da poco tempo, mentre Mayym era parte del triumvirato da innumerevoli stagioni.</0><0>Se il Maestro Kusho fosse stato vivo, si sarebbe vergognato di noi. Faey guardò in alto, cercando di distrarsi dal freddo. A parte qualche nuvola, il cielo brillava di stelle.</0><0>Faey realizzò una cosa: il dovere di Shen, in quanto occhio del crepuscolo... osservare le stelle... significava osservare rimanendo neutri e informarsi approfonditamente prima di decidere.</0><0>Tutti gli accoliti Kinkou dovevano studiare le tre discipline, prima di scegliere la loro via. Osservare le stelle, seguire il sole e ristabilire l'ordine... le tre discipline avevano dei punti comuni e senza le altre due non avrebbero avuto ragion d'essere. Era chiaro a Faey che parlando del futuro dei Kinkou, ogni membro del triumvirato aveva seguito il suo ruolo: Kennen attento a non trasmettere giudizi sbagliati, Mayym pronta a suggerire l'azione per correggere l'equilibrio, e Shen...</0><0>Il lavoro più facile, vero? Osservare e non fare niente. Osservare le stelle.</0><0>Passò infatti del tempo, e Shen non proferì parola. Rimase seduto lì, con il capo chino, come se la sua mente non fosse presente.</0><0>Dal modo in cui aveva affrontato i problemi, a Faey sembrava che la Triade avesse tenuto un incontro inutile.</0><0>Poi, quando Shen se ne andò, gli altri iniziarono a tornare a valle.</0><0>“Capisco bene Shen. Anche lui, come me, ha perso una persona cara durante l'attacco di Zed,” disse Mayym. “Ma in tempi come questi c'è bisogno di una guida più forte... Forse non dobbiamo aspettarci che sia grande come suo padre.” Parlava con voce calma, ma Faey percepiva la frustrazione nelle sue parole. “Non dovremmo affidarci al diritto di nascita, per la successione.”</0><0>“Non ne sarei così sicuro,” rispose Kennen con leggerezza. Era così veloce da dover camminare in cerchio intorno a Mayym. “A volte il potenziale viene davvero trasmesso col sangue. Tu, per esempio.”</0><0>“Cosa intendi?” chiese Mayym, corrucciata.</0><0>Kennen guardò Faey, rimasta indietro, e alzò le spalle. “Niente.”</0><1>{{chapter_five}}</1><0>Quando Faey tornò alla laguna, tutto il rifugio stava dormendo, tranne gli accoliti di guardia.</0><0>Si avvicinò con cautela alla capanna che condivideva con gli altri neofiti. Poi vide Akali, sola, seduta sulle pietre davanti all'ingresso. La bambina indossava i suoi abiti da notte. Le piaceva chiamarli shiipo, come i vestiti floreali indossati dai bambini durante le feste. A dirla tutta, era una rozza tonaca marrone che aveva ricevuto dal padre, Tahno, una delle vittime della ribellione di Zed.</0><0>“Cosa ci fai, qui?” disse Faey a bassa voce.</0><0>Akali saltò in piedi, felice del ritorno di Faey. La bambina tirò fuori dalla tasca un pezzo di frutta secca. “Volevo darti questa.”</0><0>“Una prugna?” Faey la accettò, stupita. “Come hai fatto? Pensavo che questa sera non avremmo cenato.”</0><0>“È di qualche giorno fa.”</0><0>Faey spalancò gli occhi. “Hai tenuto da parte del cibo?”</0><0>Akali alzò le spalle con aria colpevole, senza rispondere. Stava tremando.</0><0>Ha paura, realizzò Faey, guardando il frutto secco. Perché?</0><0>“Voglio tenere del cibo,” disse Akali. “Forse un giorno ci servirà. Sai... se... se tornano i cattivi.”</0><0>Ha paura che i nemici arrivino da un momento all'altro, e che ci tocchi fuggire senza cibo...</0><0>“Non voglio che qualcosa divida la nostra famiglia,” disse Akali. “Non voglio che nessuno debba perdere altre persone.”</0><0>Faey si sentì le lacrime agli occhi, ma le tenne subito a bada. Aveva perso i genitori durante le missioni dell'ordine molto tempo fa, e aveva giurato che non avrebbe mai più pianto, dopo tante notti passate a singhiozzare. Ma le dispiaceva per Akali. In un certo senso erano come sorelle, perché la madre di Akali passava più tempo con Faey che con la figlia.</0><0>Faey morse metà della prugna e restituì il resto. “Questa mangiala tu.”</0><0>Nel cuore di Faey ribolliva una rabbia che non conosceva. Non capiva come tutto fosse successo. Se l'Ordine Kinkou aveva un ruolo così importante per Ionia, come dicevano gli insegnamenti, perché dovevano soffrire così?</0><0>“Dovresti andare a letto.” Scompigliò i capelli di Akali e la abbracciò a lungo, frenando quella lacrima che voleva uscire a tutti i costi.</0><0>CONTINUA...</0>",
    "splash_art": [
      {
        "title": "akali"
      },
      {
        "title": "akali all star"
      },
      {
        "title": "akali infernale"
      },
      {
        "title": "akali cacciatrice di teste"
      },
      {
        "title": "akali kda"
      },
      {
        "title": "akali kda all out"
      },
      {
        "title": "akali zanna d'argento"
      },
      {
        "title": "akali guardiana stellare"
      },
      {
        "title": "akali true damage"
      }
    ]
  },

  "ashe": {
    "id": "ashe",
    "name": "ASHE",
    "title": "L'arciera dei ghiacci",
    "quote": "“Una tribù, un popolo, un solo Freljord.”",
    "region": "Freljord",
    "biography_preview": "Ashe è la madre guerriera, figlia del gelo, della tribù degli Avarosani, che comanda l'orda più popolosa del nord. Stoica, intelligente e idealista, ma al tempo stesso inquieta nel suo ruolo di leader, sfrutta la magia arcana della sua stirpe per brandire un arco di Vero Ghiaccio. Ritenuta la reincarnazione della mitologica Avarosa dal suo popolo, Ashe spera di riunire il Freljord riconquistando le antiche terre tribali.",
    "biography": "<0>Ashe viene dal Freljord settentrionale, dove violente incursioni delle tribù e lotte intestine tra i clan sono parte del paesaggio come i venti taglienti e il freddo implacabile della tundra gelata.</0><0>Unica figlia di Grena, la matriarca della piccola tribù degli Avarosani, Ashe era una Figlia del gelo, un membro della casta guerriera, dotata di una connessione ancestrale con la magia della sua terra e della rara capacità di utilizzare il potere del Vero Ghiaccio. Tutti erano sicuri che Ashe sarebbe succeduta alla madre come nuovo capo della tribù. Ma Ashe non lo aveva mai desiderato. La pesante responsabilità della sua stirpe guerriera e dei suoi straordinari doni, invece, la facevano sentire isolata, oppressa e sola.</0><0>Il suo unico sollievo erano le visite di Sejuani, una Figlia del gelo di una tribù sorella, quando si fermava per la caccia estiva intorno ai Picchi di Ornnkaal. L'amicizia tra le due fu un caposaldo della loro infanzia, ma si interruppe quando raggiunsero l'adolescenza. Grena aveva offeso la nonna di Sejuani, e l'amicizia fra le due tribù cessò bruscamente.</0><0>Poco tempo dopo, sentendo la sua giovinezza sfiorire, la madre di Ashe decise di dedicare la sua vita alla ricerca del ''Trono di Avarosa'', un leggendario tesoro di ricchezze e oggetti magici che sperava avrebbe riportato la sua gente agli antichi fasti.</0><0>Ma la fede riposta da Grena in leggende e profezie le fece correre dei rischi che spesso misero a repentaglio la sicurezza della sua tribù. Alla fine, durante una pericolosa e inutile incursione nelle terre di un'altra tribù, Grena venne uccisa. La sua morte improvvisa trasformò la giovane Ashe in una fuggiasca, mentre gran parte della sua tribù venne spazzata via.</0><0>Sola e braccata, Ashe seguì l'ultima mappa della madre fino a un ghiacciaio deserto dove trovò la presunta tomba di Avarosa e il suo magico arco di Vero Ghiaccio. Ashe usò l'arma per vendicare la morte della madre e poi si diresse a ovest.</0><0>Per solitudine o per senso del dovere, Ashe si fece un nome proteggendo le tante tribù sparse che incontrava. Invece di ridurre in schiavitù quei disperati, come voleva la tradizione, li rese membri a tutti gli effetti della sua nuova tribù, e la sua fama crebbe rapidamente. Presto molti iniziarono a credere che non si limitasse a brandire l'arma di Avarosa: Ashe era ella stessa quella leggenda, rinata per riunire il Freljord.</0><0>Ma i racconti non aiutavano a sfamare i suoi seguaci, e la lunga marcia verso sud portò la tribù sull'orlo dell'inedia. Ashe si vide costretta a sfruttare la sua aura leggendaria per formare alleanze con le ricche e potenti tribù meridionali, promettendo loro di unirle in una nazione capace di sfidare i regni confinanti.</0><0>Queste nuove alleanze portarono nuovi pericoli, e Ashe si ritrovò presto al centro di una contesa politica. Una Madre guerriera, così sono chiamate le guide delle tribù del Freljord, doveva sposarsi, e scegliere un consorte da una delle tribù principali avrebbe irritato le altre. Ashe avrebbe potuto scegliere più di un marito, ma questo avrebbe solo inasprito ulteriormente il conflitto nella sua stessa tribù, e il conseguente spargimento di sangue avrebbe infranto le alleanze che aveva tanto lottato per suggellare.</0></0>Alla fine trovò la soluzione in un povero vagabondo di un clan di montagna che era stato quasi spazzato via: il guerriero Tryndamere. Non era uno sciamano, né possedeva poteri elementali ma, dal suo arrivo nella nuova capitale di Ashe, Tryndamere non aveva fatto altro che affrontare un duello dopo l'altro. Dava il massimo nel disperato tentativo di dimostrare che gli indigenti superstiti del suo clan erano degni di essere accettati da una delle tribù più forti. Ma la sua vitalità e il suo brutale stile di combattimento erano spaventosi, perfino per il Freljord, e molti sospettavano agisse sotto l'influenza di magia oscura. Ignorando queste voci, Ashe si offrì di adottare la sua gente a patto che egli diventasse il suo primo e unico compagno di sangue.</0><0>Tryndamere accettò riluttante. Sebbene si trattasse di un matrimonio politico, l'attrazione tra i due era palpabile, e lentamente sbocciò un vero sentimento.</0><0>Ora Ashe guida la più grande alleanza di tribù del Freljord da generazioni. Anche così, il suo sogno di unificazione si regge su una pace minacciata da intrighi interni, poteri stranieri, l'orda dell'Artiglio d'Inverno sempre più violenta e un presunto destino al quale Ashe deve almeno far finta di credere...</0>",
    "tale_title": "La via più dura",
    "tale_author": "Lillian Herington",
    "tale_preview": "Il colossale braciere si accese, con le alte fiamme che svettavano nell'aria. Anticamente, per le tribù riunite, questo segnava l'inizio delle celebrazioni.",
    "tale": "<0>Il colossale braciere si accese, con le alte fiamme che svettavano nell'aria. Anticamente, per le tribù riunite, questo segnava l'inizio delle celebrazioni.</0><0>La festa del raccolto era sempre stata una delle più importanti dell'anno, e una delle ultime prima che l'inverno calasse sulle pianure. Quando veniva acceso il fuoco, tra le gelide pendici delle montagne riecheggiavano le acclamazioni che invocavano la benedizione delle Tre Sorelle. Ora, però, la massa degli Avarosani raccoltasi restava in silenzio mentre dava le spalle alle fiamme per osservare il palco dove si trovava Ashe.</0><0>Lei li passò in rassegna con lo sguardo. Nessuna festa aveva mai visto una tale partecipazione, e sapeva che erano venuti per vedere lei.</0><0>Afferrò il suo arco e se lo tolse dalla schiena, lasciando che il brivido penetrante ormai familiare del Vero Ghiaccio le attraversasse il corpo. Il freddo era ancora doloroso, nonostante tutto il trascorso con l'arma, ma ora lo accoglieva con piacere, perché la aiutava a concentrarsi e ad allontanare le distrazioni. Spostò lo sguardo dalla folla alle fiamme danzanti, inspirò a fondo e tese la corda dell'arco. Tutti gli altri rumori si attutirono.</1<0>Si formò una freccia di cristallo di freddo puro, richiamata dalla profonda magia che abitava l'arco. Ashe trattenne il fiato mentre lasciava che la magia le percorresse le braccia. La temperatura sul palco precipitò, e dai suoi piedi iniziò a diffondersi il gelo.</0><0>Quando il freddo stava per avvolgerla completamente, espirò e scoccò la freccia.</0><0>Dopo aver sorvolato la folla, si piantò sul bersaglio con uno schianto assordante. In un istante il braciere si ghiacciò; perfino le fiamme danzanti si congelarono a mezz'aria. I raggi del sole nascente attraversarono le fiamme cristallizzate e illuminarono la folla, che finalmente esplose in un'acclamazione. Invocava la benedizione delle Tre, Lissandra, Serylda e Avarosa, reincarnata in Ashe.</1<0>Ashe fu breve.</0><0>“Avarosani! Mai una festa del raccolto ha visto una così importante partecipazione. Sedetevi con i vostri fratelli e sorelle! Ora siamo una sola famiglia. Mangiate, bevete e divertitevi!”</0><0>Sorrise mentre la folla acclamava il suo nome. Sollevò l'arco e le acclamazioni aumentarono di intensità.</0><0>Dentro, però, era tormentata. Si chiedeva, come faceva spesso, se era la sua guida a tenerli uniti o l'arma che portava. Era il simbolo di Avarosa e in molti nel Freljord credevano che lei, in quanto sua portatrice, ne fosse la reincarnazione. Ashe si mise l'arco sulle spalle e scacciò questi pensieri. Il perché si fossero uniti a lei non era tanto importante quanto ciò che erano diventati. Saltò giù dal palco e scese tra la folla che intanto aveva iniziato a raggiungere i tavoli imbanditi.</0><0>Le chiassose tribù si mescolarono condividendo cibo, bevande e racconti di caccia. Gli Spaccapietre parlarono delle calde ma pericolose montagne meridionali. Ashe esultò insieme agli altri quando i Neverossa raccontarono della sconfitta dei guerrieri noxiani che avevano provato ad avanzare dalla costa. Un guerriero delle Vene Ghiacciate, una tribù di grandi camminatori, le diede una pacca sulla schiena mentre passava, provocandole uno strano brivido.</0><0>Questi e molti altri avevano risposto alla sua chiamata e si erano uniti alla festa. Tutti avevano giurato fedeltà agli Avarosani, e ogni tribù aveva bisogno che lei fosse qualcosa di diverso. Una profeta, una salvatrice, una mediatrice. Una Madre guerriera.</1<0>Ashe sarebbe stata tutto, se avesse potuto.</0><0>Arrivata quasi alla fine del banchetto, però, si bloccò. All'ultimo tavolo, in disparte e con sguardo torvo, sedeva un gruppo di Figli del gelo che conosceva fin troppo bene: i Seguaci della Neve, fanatici vendicativi che avevano massacrato un'intera tribù pochi mesi prima.</1<0>Una tribù il cui unico crimine era stato quello di unirsi agli Avarosani.</0><0>Una donna robusta, sicuramente il loro capo, si alzò e si avvicinò ad Ashe. “Madre guerriera Ashe, prescelta di Avarosa, portatrice del Suo divino arco. Mi chiamo Hildhur Svarhem, portatrice di verità e Madre guerriera dei Seguaci della Neve.”</0><0>Ashe immaginò la vista delle capanne bruciate, le urla della sua gente agonizzante, e iniziò a ribollire di rabbia. La folla intorno a loro tacque, poi iniziò a bisbigliare mentre Hildhur continuava. Tutti i presenti sapevano cosa avevano fatto i Seguaci della Neve.</0><0>“Avevamo giurato che nessun traditore della fede avrebbe più seguito chi proclama falsamente di essere la reincarnazione di Avarosa. I tuoi guerrieri hanno combattuto con coraggio, ma non con competenza.” Si tolse una grande ascia da guerra che aveva a tracolla, con la lama ricoperta da un sottile ma evidente strato di Vero Ghiaccio. Sopportò in silenzio il fastidio dell'effetto congelante dell'arma, da vera Figlia del gelo.</0><0>Ashe valutò la posizione ampia della donna, contando i pochi passi che le separavano. L'armatura di Hildhur era sporca di sangue secco. Sangue avarosano? I muscoli di Ashe si tesero, mentre si preparava ad agire. Era pronta a qualsiasi attacco.</0><0>Ciò a cui non era pronta, però, era vedere la Madre guerriera inginocchiarsi, abbassare la testa e porgerle l'ascia di guerra con entrambe le mani.</0><0>“Perdonaci, Madre guerriera Ashe. Allora non sapevo quello che so ora. Ero venuta a sfidarti davanti a tutti i tuoi seguaci, per smascherarti come falsa profetessa. Ma la magia che possiedi va oltre tutto quello a cui io abbia mai assistito. Nessuno può negare che Lei parla attraverso di te. Ti offro la mia ascia, regina, e la mia testa. Risparmia la mia gente, affinché essa possa dimostrare il suo valore cacciando, coltivando e morendo in tuo nome.”</0><0>Tutti i Seguaci della Neve presenti seguirono l'esempio della loro Madre guerriera e si inginocchiarono in segno di rispetto.</0><0>All'improvviso, dalla folla, si alzarono voci che chiedevano vendetta. “Morte agli assassini!” urlavano.</0><0>Poco più che rovine fumanti all'arrivo di Ashe, la scena devastata raccontava la storia di un villaggio circondato. I pochi guerrieri erano stati identificati facilmente; i loro corpi non erano stati bruciati, ma fatti a pezzi e lasciati ai corvi. Il resto della tribù si era nascosto nelle proprie case, implorando pietà o almeno una morte veloce.</0><0>Non vennero ascoltati...</0><0>Con gli occhi pieni di rabbia, Ashe si allungò verso l'ascia. Avrebbe preso la testa di Hildhur, come monito per chiunque volesse...</0><0>Non appena la sua mano si strinse sull'impugnatura, e il Vero Ghiaccio le inviò l'abituale scarica di gelo al braccio, Ashe avvertì il suo arco irradiarsi nella schiena. Una pulsazione lenta, pungente, come una brezza invernale.</0><0>La sua mente si calmò.</0><0>“Alzati, Hildhur”, disse abbassando lo sguardo verso l'ascia da guerra.</0><0>Hildhur si alzò, con un'espressione confusa. Ashe incontrò il suo sguardo interrogativo.</0><0>“I Seguaci della Neve hanno versato il sangue della mia tribù, e sono miei nemici”, proseguì. “Ma voi avete dimostrato pentimento e umiltà, qui e ora. Non siete più Seguaci della Neve: da oggi in poi siete Avarosani, e ciò vi rende parte della famiglia. Non hai nulla da temere da me.”</0><0>Restituì l'ascia da guerra nelle mani della donna, e la tensione nell'aria si ruppe. Ben presto la festa ricominciò, con una gioia rinnovata dal perdono e dalla pietà. Ashe diede personalmente il benvenuto a tutti coloro che erano seduti al tavolo.</0><0>Poi, allontanandosi da sola, fece attenzione a non lasciar trapelare la sua afflizione. Il cuore le bruciava ancora, ma la sua gente aveva bisogno di una via diversa da quella della vendetta. Giocherellò con le dita sulla corda dell'arco, cercando sollievo nel gelo che trasmetteva.</0><0>Sarebbe andata meglio. Non c'era alternativa.</0>",
    "splash_art": [
      {
        "title": "ashe"
      },
      {
        "title": "amethyst ashe"
      },
      {
        "title": "championship ashe"
      },
      {
        "title": "cosmic queen ashe"
      },
      {
        "title": "coven ashe"
      },
      {
        "title": "fae dragon ashe"
      },
      {
        "title": "heartseeker ashe"
      },
      {
        "title": "high noon ashe"
      },
      {
        "title": "lunar empress ashe"
      }
    ]
  },

  "aurelionson": {
    "id": "aurelionson",
    "name": "AURELION SON",
    "title": "Il forgiatore di stelle",
    "quote": "“Adulazione. Venerazione. Meraviglia. Sono tutte risposte valide.”",
    "region": "Runeterra",
    "biography_preview": "Un tempo Aurelion Sol omaggiò il grande vuoto del cosmo del reame celestiale con meraviglie da lui stesso concepite, ma fu ingannato dalle Incarnazioni di Targon, che lo costrinsero a rivelare i segreti di un sole che aveva creato. Il suo incredibile potere fu canalizzato negli dei-guerrieri immortali per proteggere Runeterra, quello che ai suoi occhi era un mondo insignificante. Con un forte desiderio di tornare a plasmare il cosmo, se sarà costretto, Aurelion Sol strapperà via le stelle dal cielo pur di riottenere la sua libertà.",
    "biography": "<0>L'apparizione di una cometa è spesso presagio di un periodo di sconvolgimenti e inquietudine. Sotto l'auspicio di simili esplosivi messaggeri, nuovi imperi si innalzeranno, antiche civiltà crolleranno e anche le stelle un giorno cadranno dal cielo.</0><0>La verità è forse più inquietante.</0><0>L'onnipotente essere noto come Aurelion Sol era già antico prima dell'ascesa delle razze mortali di Runeterra. Nato con il primo respiro della creazione, come i suoi simili ha vagato nell'immensità del vuoto di un immacolato regno celestiale, cercando di riempire l'immane tela con meraviglie che avrebbero regalato gioia a chiunque le avesse ammirate.</0><0>Nei suoi viaggi, raramente Aurelion Sol incontrava suoi pari. Le eterne Incarnazioni erano esseri freddi e poco curiosi, che contribuivano poco all'esistenza e che si accontentavano di ideare filosofie egoiste sulla natura della creazione.</0><0>Un giorno, investito dalla luce di un sole qualunque che aveva creato eoni prima, scoprì qualcosa. Un mondo. Nuovi regni.</0><0>Non sapeva chi avesse creato quel mondo, o per quale motivo, ma era certo di non essere stato lui.</0><0>Le Incarnazioni, stranamente interessate, lo implorarono di avvicinarsi. C'erano vita, magia e civiltà che avevano bisogno della guida di esseri più grandi di loro. Lusingato da questo nuovo pubblico pronto ad ammirare la sua suprema maestà, Aurelion Sol discese per bearsi della loro adulazione, assumendo la forma di un grande e temibile drago delle stelle.</0><0>I piccoli abitanti dell'insignificante terra di Targon lo chiamarono come la luce dorata del sole che gli aveva donato. Le Incarnazioni ordinarono ai mortali di portare in cambio offerte alla sua altezza. I mortali scalarono la vetta della loro montagna più alta e gli offrirono una corona splendida, frutto di magie astute e precise, incisa con gli imperscrutabili schemi del reame celestiale.</0><0>Quando si posò sul capo di Aurelion Sol, egli capì troppo tardi che non era un dono.</0><0>La corona maledetta si agganciò con una forza inimmaginabile, tanto che gli fu impossibile toglierla, e realizzò che tutto il sapere relativo al sole e alla sua creazione stava venendo rubato ed esaminato da intelligenze di gran lunga inferiori alla sua. Come se non bastasse, il potere della corona lo respinse verso il firmamento, impedendogli di avvicinarsi nuovamente al mondo.</0><0>Quando le Incarnazioni di Targon misero al lavoro i mortali sulla costruzione di un grande disco luminoso, non poté fare altro che stare a guardare. Usando il disco, canalizzarono il suo potere celestiale per creare degli immortali dei-guerrieri, in preparazione di un qualche conflitto.</0><0>Furioso, Aurelion Sol vedeva come le altre stelle si stavano spegnendo, per mancanza di cura e mantenimento, e cercava di liberarsi dalla stretta della corona. Era stato lui a dare vita alla luce del loro universo! Perché doveva rimanere in catene, ora, per colpa delle Incarnazioni e delle loro futili pedine? Quando il Disco solare fallì, ruggì di piacere... Ma poi ne venne costruito un altro, più potente. Alla fine, rassegnato al suo destino, vide gli dei-guerrieri sconfiggere i loro rivali e poi sottomettere delle creature di pura oscurità, per poi darsi battaglia tra di loro.</0><0>Poi, in un batter d'occhio di drago stellare, il mondo fu straziato da una serie di catastrofi stregate, e fu allora che Aurelion Sol capì che Targon e le odiate Incarnazioni erano senza difese. Con cautela provò a tornare e realizzò che la magia che lo vincolava si stava indebolendo. La corona iniziò a perdere pezzi d'oro che solcavano i cieli come comete.</0><0>Spinto dalle infinite potenzialità della libertà e dalla voglia di vendicarsi, ora Aurelion Sol guarda Runeterra con una furia eterna. Certo, è proprio qui, in questo mondo, che l'equilibrio cosmico tornerà a pendere in suo favore. L'universo sarà testimone del destino di coloro che hanno osato rubare il potere di un forgiatore celeste.</0>",
    "tale_title": "Albe gemelle",
    "tale_author": "",
    "tale_preview": "Il sole diffuso di questo mondo si nasconde ancora dietro l'orizzonte, sopra una terra primitiva e grezza. Le montagne si contorcono, creando barriere che si allungano e si intrecciano come rami rampicanti lungo una terra desolata. I palazzi, o meglio, quelli che vengono considerati palazzi, non hanno un aspetto imponente, se non rispetto alle bassissime colline sulle quali sono stati edificati. La curvatura del pianeta sfiora le stelle con un'armonia e una grazia che solo pochi abitanti riusciranno mai a scorgere. Sparsi per il globo, tentano di afferrare qualsiasi tipo di conoscenza così ciecamente che il fatto che siano stati conquistati senza neanche comprenderne la situazione, non crea stupore.",
    "tale": "<0>Il sole diffuso di questo mondo si nasconde ancora dietro l'orizzonte, sopra una terra primitiva e grezza. Le montagne si contorcono, creando barriere che si allungano e si intrecciano come rami rampicanti lungo una terra desolata. I palazzi, o meglio, quelli che vengono considerati palazzi, non hanno un aspetto imponente, se non rispetto alle bassissime colline sulle quali sono stati edificati. La curvatura del pianeta sfiora le stelle con un'armonia e una grazia che solo pochi abitanti riusciranno mai a scorgere. Sparsi per il globo, tentano di afferrare qualsiasi tipo di conoscenza così ciecamente che il fatto che siano stati conquistati senza neanche comprenderne la situazione, non crea stupore.</0><0>La luce ardente che ho accumulato mentre sfrecciavo verso la mia meta designata illumina il mondo sottostante. Vedo tanti gruppi di forme di vita in guerra, spaventati, entusiasti, infilarsi in qualsiasi angolo fertile che riescono a trovare. Guarda come osservano e indicano mentre passo sopra di loro. Ho sentito i nomi che usavano riferendosi a me: profeta, cometa, mostro, dio, demone... tanti nomi, ma nessuno di essi è appropriato.</0><0>In una vasta distesa deserta avverto il dolore di un conosciuto potere magico provenire dalla prima civiltà sorta tra questi primitivi. Ecco, un enorme disco solare in fase di costruzione. Alla mia vista, i poveri operai schiavizzati si auto-flagellano e si strappano i vestiti. Gli spietati padroni mi vedono, una freccia infuocata, come un presagio di buon auspicio. Il mio passaggio rimarrà impresso nei loro rozzi pittogrammi incisi su semplici pietre, un omaggio alla grande cometa, la benedizione che il dio del cielo rivolge alle opere sacre... L'unico scopo del disco solare è incanalare la maestosità del sole nelle macchine umane più “prestigiose”, trasformandole in quello di cui il pianeta ha bisogno: più semi-dei mortali. Questi tentativi si ritorceranno contro di loro. Tuttavia, suppongo che avranno vita breve, forse un centinaio di anni, per poi cadere ed essere rimpiazzati da altri.</0><0>Dietro di me, vedo il deserto sparire nel buio della notte mentre sfreccio tra le steppe desolate, e poi sulle marroni colline ondeggianti che gradualmente punteggiano di verde. Lo scenario bucolico si ritrae, dando spazio a un campo insanguinato pieno di cadaveri e gente agonizzante. I sopravvissuti continuano a colpire con le asce, emettendo gridi di battaglia. Una fazione è nettamente in svantaggio. Intorno giacciono scheletri umani sulle asce conficcate nel terreno, accanto i guerrieri si agitano e si dimenano. I pochi rimasti in piedi sono circondati da soldati in sella a enormi bestie irsute.</0><0>Mi vedono, il coraggio sembra scorrere le loro vene. I feriti si alzano e impugnano asce e archi atterrando i nemici impreparati. Non mi soffermo a osservare l'ultimo scontro in atto perché mi sono trovato di fronte a un simile scenario centinaia di volte: i sopravvissuti scalfiranno l'immagine della mia cometa sui muri in rovina. Fra un centinaio di anni, i loro discendenti sventoleranno la mia immagine e, senza dubbio, si ritroveranno a combattere un'altra simile, tediosa, battaglia. Per l'impegno che dedicano per immortalare e testimoniare gli eventi, ci si chiede il motivo per cui non imparino dai loro errori. È una lezione che io stesso ho dovuto sopportare. </0><0>Li lascio lì, ad alimentare quel tetro ciclo di eventi.</0><0>La mia traiettoria indica la presenza di altri abitanti. Le loro collettive reazioni sono tipiche: indicano, si inginocchiano, sacrificano vittime vergini sugli altari in pietra. Alzano lo sguardo e vedono una cometa, e non si chiedono mai che cosa ci sia dietro quel corpo luminoso. Piuttosto, la imprimono nelle loro stesse visioni, confondendo lo splendore del mio viso. Quelle poche forme di vita evolute - e resto nel vago - osservano e annotano le mie coordinate in almanacchi scientifici, anziché usarmi come strumento di profezia. È vagamente confortante, ma anche le loro teorie sviluppate sembrano asserire che sono un fenomeno che appare abitualmente con un'orbita. Oh, avrebbero potuto portare a termine delle imprese se solo... Beh, inutile rimuginare sulle possibilità perdute da ingenui terrestri. Non è del tutto colpa loro. Sembra che il progresso abbia avuto difficoltà ad attecchire su questo mondo.</0><0>Ma, ahimè, ormai questi esseri primitivi non assistono più a cambiamenti. Le avide energie della mia servitù magica mi ha trascinato per secoli da un mondo insignificante a un altro. E ora, mi ha riportato su questa roccia familiare e sgradevole. La stella, la cui luce si riversa sulla superficie, era una delle mie primissime creazioni, un insieme di amore e radiosità. E come dimenticare quel prezioso momento in cui si è formata in tutta la sua luce, quei colori che solo colui che l'ha plasmata poteva vedere. Come mi manca la nuova energia crepitante di una stella, sentire il suo calore sul mio viso, la sensazione di sentirla scorrere tra le dita. Ogni stella rilascia un'energia unica e preziosa che riflette l'anima del suo creatore. Sono come cristalli cosmici che ardono in segno di protesta contro l'infinita oscurità.</0><0>Purtroppo, i ricordi che desidero ardentemente mantenere sono corrotti dal tradimento. Sì, questo era il luogo in cui la gente di Targon mi ha indotto alla schiavitù. Ma non è il momento di pensare agli errori commessi in passato. Queste antiche Incarnazioni vogliono che dischiuda un'altra fenditura... affinché non ostacoli il loro cammino.</0><0>La vedo. Un guerriero, solo sulla vetta di una delle montagne più basse, con in mano una lancia di pietre stellari. Mi osserva celando più identità, una semplice particella luminosa che vuole apparire abbagliante. Un fitto ciuffo di capelli ramati le scivola sulle spalle, cadendo su un'armatura dorata che le copre il busto e la chiara carnagione. I suoi occhi, l'unico punto scoperto del viso protetto da un elmetto logorato dalla battaglia, emettono una luce color rosso intenso.</0><0>Si fa chiamare Pantheon, la furia bellica di Targon in persona. Non è la prima in questo mondo a indossare il mantello di Pantheon. E non sarà neanche l'ultima.</0><0>Il suo luccicante mantello sventola dietro di lei, alza il suo braccio muscoloso muovendolo come se stesse tirando una grande e pesante catena. Strattona le mie redini rozzamente incantate, attirandomi verso di lei, verso la montagna sulla quale si trova. Urla contro di me.</0><0>Piange con una voce che mi rimbomba in testa, emessa da quel diadema di gemma stellare maledetto. I suoni si affievoliscono mentre lei mi invade la mente.</0><0>“Drago!”, disse, come se fossi un debole mostro alato di fiamme arancioni; come se potessi incendiare un albero solo con un colpo di fortuna.</0><0>“Sigilla quel passaggio!”, comandò, indicando con la sua lancia appuntita verso la parte inferiore di un crepaccio roccioso. Non ho bisogno di vedere la turbinosa erosione violacea del mondo sottostante. Prima di giungere lì, riuscivo ad avvertire quel miasma marcio che avvelenava il mondo. Ho puntato i miei occhi su Pantheon. Si aspetta di vedermi cadere ai suoi piedi come un cane al guinzaglio. Ma oggi sarà diverso; ho imparato dai miei errori.</0><0>“Drago.” mormoro. “Credi che sia saggio darmi degli ordini rivolgendoti a me in questo modo?”.</0><0>Pantheon allentò la presa sulla lancia quasi fino a farla cadere. Fa un passo verso dietro, allontanandosi da me, come se una simile distanza potesse proteggerla dalla mia furia.</0><0>“Sigilla quel passaggio!”, ripeté, urlando più forte come se l'ordine precedente non fosse stato sentito. Con quel tono voleva mascherare il tremolio della sua voce. Spinse la lancia verso di me, come se un'arma così piccola potesse perforarmi.</0><0>Prima d'ora non avevo mai visto un'Incarnazione del Targon così sconvolta. Non era nella sua natura dovermi ripetere la stessa cosa due volte.</0><0>“Mi occuperò di questi orrori a tempo debito, caro Pantheon.”</0><0>“Fai ciò che ti ho ordinato, drago!”, urlò Pantheon, “O per questo mondo sarà la fine!”.</0><0>“Questo mondo è fallito nel momento in cui Targon si arrese all'arroganza.”</0><0>Vedo in Pantheon un miscuglio di rabbia e confusione mentre lotta per aggrapparsi alle mie redini immateriali. Solo ora inizia a percepire ciò che ho appreso. Targon è distratto e non si accorge che il suo potere magico si sta lentamente distaccando da me.</0><0>Pantheon urlò di nuovo, ma questa volta non riesco a trattenermi. Il rude incantesimo inizia a impadronirsi del mio volere. Cerco di capire l'origine della rottura, nascondendomi nella valle un tempo verdeggiante, ora soffocata da un insidioso miasma violaceo. Percepisco l'aberrazione della vita delle creature del Vuoto che cercano di perforare il mondo reale, trasmettendo un'invisibile energia che passa attraverso l'etere. Spezzano la barriera che separa il vuoto dai corpi creandosi quell'indesiderato passaggio.</0><0>Si avvicinano, abominevoli creature carapaci con più occhi. Cercano di divorare me, la loro minaccia più grande. Nella mia mente riaffiora un'immagine di un fuoco solare che, prima di venire incatenato, io stesso ho alimentato e che una volta accendeva i cuori delle stelle. Lancio raggi di pure stelle infuocate e brucio uno a uno questi abomini, respingendoli indietro verso il loro infinito caotico. Dal cielo cadono pezzi di gusci infuocati. Resto un po' sorpreso nel vedere che non si sono del tutto disintegrati, ma ancora, le creature del Vuoto non sanno come vanno le cose in questo universo</0><0>Nell'aria, si avverte un senso di pulsante inquietudine. Dall'epicentro della corruzione, sento il desiderio di... mi sento affamato e indomabile, lontano dalla tipica razionalità che avevo con queste creature aberranti del Vuoto. La pulsante piaga dell'universo, si apre e si chiude, distorcendo e deformando tutto ciò con cui viene in contatto. Qualunque creatura che si trovi dall'altra parte, starà ridendo.</0><0>Pantheon mi urla un altro ordine, ma non dò peso alle sue parole. Sono affascinato da quest'anomala spaccatura dell'universo. Non è la prima volta che assisto a un simile scenario, ma è sicuramente diverso da tutti gli altri, e non posso far altro se non ammirare quella meravigliosa e terrificante deformazione delle barriere tra i regni. Solo pochi possono comprenderne la complessa natura, ancora meno possiedono l'enorme potere necessario per squarciare l'intelaiatura dell'universo. Dentro di me, so che una piaga così accurata non può essere stata opera di creature striscianti. No. Ci deve essere dell'altro dietro tutto questo. Tremo al pensiero di quale entità sia capace di creare una simile frattura catastrofica. Non ho bisogno che Pantheon mi detti ordini e mi dica cosa fare; tutte le sue richieste mancano sempre di immaginazione. Vuole che scagli una stella verso quella crepa, come se bastasse semplicemente richiudere quella putrida fessura inter-dimensionale per porre fine a tutto.</0><0>Questi ottusi semi-dei, sono loro ad avermi catturato?</0><0>Bene. Quanto meno, la loro “logica” non si distacca poi così tanto dal pensare che basterà qualche violento prodigio cosmico per rimediare al problema. Nel frattempo, mi porrò come un fedele servitore.</0><0>Mi diverte pensare alla mia prossima azione, in parte perché rimarrà impressa nelle loro menti, in parte perché non è male perdere un po' dell'antico potere. Ma, soprattutto, perché voglio ricordare a qualunque sia la mente che controlla l'invasione del Vuoto, che nessuno può deridere me nel mio piano esistenziale.</0><0>Gli elementi di base nell'atmosfera supportano la mia causa, l'accrescimento di un corpo in un'anomalia cosmica. L'ammasso di stelle crescenti esplode su mio implicito ordine. Il risultato è la riproduzione di una della grandiose magnificenze che ardono nelle profondità dello spazio. Dopotutto, non posso far volare una stella completamente formata in questo mondo fragile.</0><0>Il luminoso bagliore della stella giovane vola dalle mie mani. È accompagnata da due sorelle, che sono sempre al mio fianco. Ruotano intorno a me in una sorta di danza di luci raggianti, e io attiro verso di noi i loro bianchi nuclei ardenti che divorano i gruppi di nubi interstellari. Ci trasformiamo in una tempesta di stelle, l'incarnazione del cielo della notte, un furioso vortice di stelle infuocate. Evoco violenti vortici di polvere stellare; il calore che emettono è così puro e denso che rovina solo un po' l'atmosfera di questo mondo, deturpando per sempre la curvatura del pianeta. Fili luminosi di fuoco stellare ruotano al centro della spaccatura. La forza di gravità si dissolve in fasci fluttuanti di colore che quasi nessuno sarà mai in grado di vedere. Il gas che si fonde nei loro nuclei deforma le mie stelle, rendendole più brillanti e roventi. È uno spettacolo mozzafiato, una danza di luci cadenti accecanti e un calore talmente forte che, per un breve attimo, dà vita a nuovi corpi luminosi. Sento un brivido lungo la schiena.</0><0>Gli alberi si frantumano. I fiumi svaniscono. Le pareti della valle si sgretolano in valanghe di fumo. Gli instancabili operai stanno innalzando il loro Disco solare, i soldati stanno occupando la collina: astronomi, devoti, gente atterrita, profeti dell'apocalisse, inetti, re emergenti... coloro che, preoccupati, osservano la cometa, assistono alla supernova come se fossero davanti a una nuova alba. In questo miserabile mondo, la mia radiosità trasforma la notte più buia in una luce abbagliante. Quali storie tireranno fuori per spiegare questo fenomeno?</0><0>Anche i mie padroni targoniani hanno di rado assistito a una manifestazione simile del mio potere. Sicuramente, nessun mondo terrestre ha mai prodotto spaccature così rovinose come quella della vallata un tempo verdeggiante. Quando avrò finito, non rimarrà alcunché.</0><0>Neanche questa incarnazione di Pantheon. Non posso di certo dire che sentirò la mancanza della sua persona o delle sue ridicole urla.</0><0>All'indomani della mia scintillante catastrofe, le montagne una volta in fumo non saranno altro che fiumi di detriti lavici che ora scorrono lungo la valle. Sarà questa la piaga che lascerò su questo mondo. Un'ondata di dolore schiacciante mi trapassa il corpo; proviene da quella corona infernale. Sto per pagarne le conseguenze.</0><0>Mi muovo di scatto, i miei occhi assistono al triste scenario di una stella morente. Avverto una stretta al cuore. Non riesco a frenare la mia mente. Mi sento travolto da un forte senso di disperazione, una profonda e immediata sensazione di tristezza, come l'improvvisa palpitante consapevolezza di aver perso qualcosa di prezioso, tutto per colpa mia.</0><0>Alcune creature che incontrai tanto tempo fa mi chiesero come riuscissi a ricordare ogni singola stella creata. Se solo potessero provare che cosa significa creare una stella, capirebbero l'assoluta banalità di una simile domanda. È quello che provo quando anche una sola delle mie adorate svanisce sprigionando flussi di energia, e con essa, la vera sostanza del mio spirito. Dai cieli, lassù, sento il suono delle campane che ne annunciano la morte. Emette, per l'ultima volta, un bagliore luminoso, in un'eruzione che per un attimo attrae i suoi fratelli e le sue sorelle. Sento il mio cuore spezzarsi, il cielo si placa, nella punizione brutale di scagliare il mio potere contro qualcuno di Targon.</0><0>Un sole è il prezzo di un solo Pantheon. È il costo della mia furia scatenata. È questa la rozza magia che devo affrontare.</0><0>In pochi secondi, hanno ripreso il controllo su di me, chiedendomi un nuovo incarico. Su nessun altro mondo sono stato esposto a una simile libertà, indipendentemente dalla sua fugacità. In più, è ciò che ho imparato dai loro errori. Una parte di me è libera adesso, e in futuro, tornerò su questo mondo, entrerò in questa misteriosa fonte di energia e mi libererò del tutto dalle catene.</0><0>Mi fonderò con l'essenza della guerra, aggrovigliandomi e contorcendomi all'interno di ricettacoli umani sparsi per i cosmi. Non ero felice di perdere la personificazione umana di questo mondo. La nuova anima condannata a diventare la successiva riproduzione di Pantheon è stata già scelta; un guerriero dei Rakkor, una tribù ancorata ai piedi del monte Targon, risucchiandone il potere come sanguisughe. Un giorno, dovrò incontrare la nuova incarnazione di Pantheon; forse imparerà a trovare una nuova arma e abbandonerà quella ridicola lancia. Percepisco il peccato celestiale di Pantheon, diffuso tra i cosmi. Per una volta, tutta la loro attenzione era rivolta a questo mondo, quando una delle Incarnazioni terrene fu volatilizzata dalla sua stessa arma. Provavano confusione mista a una crescente disperazione mentre si battevano l'un l'altro per riprendersi il controllo su di me. Quanto avrei voluto vedere i loro volti.</0><0>Mentre mi lancio dal centro gravitazionale di questo mondo, Runeterra, avverto una sensazione mai percepita da Targon:</0><0>il terrore.</0>",
    "splash_art": [
      {
        "title": "aurelion son"
      },
      {
        "title": "mecha aurelion on"
      },
      {
        "title": "storm dragon aurelion son"
      }
    ]
  },

  "caitlyn": {
    "id": "caitlyn",
    "name": "CAITLYN",
    "title": "Lo sceriffo di Piltover",
    "quote": "“Per essere la migliore delle cacciatrici, devi pensare come le tue prede.”",
    "region": "Piltover",
    "biography_preview": "Caitlyn, nota come la migliore agente di Piltover, è anche la migliore opportunità che ha la città di liberarsi dai suoi sfuggenti criminali. Spesso è in coppia con Vi, come contrappunto alla natura impetuosa della sua partner. Anche se ha un fucile hextech unico al mondo, la vera arma segreta di Caitlyn è un intelletto superiore, che le permette di tendere elaborati tranelli ai criminali così stolti da agire nella città del progresso.",
    "biography": "<0>Nata in una famiglia ricca e influente del clan dei mercanti, Caitlyn Kiramman ha rapidamente appreso le norme sociali della vita di Piltover, ma ha sempre preferito passare il tempo nelle zone più selvagge oltre le mura. Si è sempre trovata a suo agio tanto tra l'élite più ricca della Città del progresso quanto inseguendo un cervo tra il fango della foresta, e non ha mai avuto problemi a tracciare il volo di un uccello sui distretti mercantili o colpire l'occhio di un coniglio a 250 metri di distanza con il moschetto a ripetizione del padre.</0><0>Le più grandi risorse di Caitlyn, però, erano l'intelligenza e la voglia di imparare dai suoi genitori, che hanno sempre rafforzato il suo concetto di giusto e sbagliato, anche in un contesto di comodità e privilegi. Sua madre era una delle più importanti contabili del Clan Kiramman e aveva sempre messo in guardia Caitlyn contro le seduzioni di Piltover e le sue promesse dorate, in grado di indurire anche il più tenero dei cuori. All'inizio Caitlyn non prestò attenzione a questi avvertimenti: per lei Piltover era un'oasi di bellezza e ordine dove amava riposarsi dopo le sue scorribande nella natura selvaggia.</0><0>Tutto sarebbe cambiato in un Giorno del Progresso, dopo qualche anno.</0><0>Caitlyn, tornata da una delle sue lunghe spedizioni nella foresta, trovò la sua casa vuota e saccheggiata. I servitori della famiglia erano tutti morti e non c'era traccia dei suoi genitori. Caitlyn mise la sua casa in sicurezza per poi partire alla loro ricerca.</0><0>Cacciare in una città era molto diverso dal seguire le tracce nella foresta, ma Caitlyn riuscì a trovare gli uomini che avevano fatto irruzione in casa sua, uno dopo l'altro. Seguendo la pista, arrivò nel nascondiglio segreto dove la madre e il padre venivano torturati per ottenere informazioni. Con il favore della notte, riuscì a salvarli e ad avvertire i Guardiani di Piltover... ma nessuno dei rapitori arrestati era a conoscenza dell'identità dell'individuo che li aveva assoldati, avendo interagito solo con un contatto il cui nome iniziava con la lettera C.</0><0>Caitlyn e i genitori iniziarono a ricostruire le proprie vite... ma qualcosa di fondamentale era cambiato. In particolare, sua madre non riusciva più ad affrontare la politica e i doppi giochi della vita del clan e rinunciò al suo ruolo di prestigio, lasciando un vuoto al vertice dei Kiramman. Caitlyn, benché amasse molto i suoi genitori, non aveva intenzione di prendere il suo posto, né di imparare il mestiere di artificiere del padre.</0><0>Per questo, decise di dedicarsi a districare la ragnatela di intrighi che avvolgeva il misterioso 'C'. Sfruttando le sue abilità di cacciatrice, si affermò come investigatrice privata e diventò rapidamente famosa per essere in grado di trovare chiunque o qualunque cosa. Come riconoscimento per il suo successo, i genitori le costruirono un fucile hextech di squisita fattura, più preciso di qualsiasi moschetto. Era un'arma in grado di accogliere munizioni di diverso tipo e poteva essere facilmente modificata sul campo.</0><0>Dopo un caso particolarmente traumatico, che coinvolgeva un dispositivo hextech scomparso e una serie di rapimenti di bambini, Caitlyn venne convocata dai guardiani.</0><0>Era stata raccomandata da un loro membro, altrettanto abituato ai casi più strani; le venne offerta la posizione di sceriffo dopo una battaglia contro un'armata di chimerici impazziti al soldo di un ricercatore chemtech, portato alla follia dalle sue stesse pozioni. In un primo momento Caitlyn si sottrasse alla posizione, ma poi realizzò che con tutte le risorse dei guardiani avrebbe avuto più probabilità di scoprire l'identità del misterioso 'C'.</0><0>Da allora, Caitlyn è diventata una rispettatissima agente dei guardiani, sempre impegnata per rendere la Città del progresso un posto migliore e più sicuro. Di recente le è stata assegnata come partner una nuova recluta da Zaun, l'impertinente e spericolata Vi. Nelle taverne e nelle prigioni, i colleghi guardiani e i criminali in gattabuia raccontano storie su come sia nata questa improbabile coppia, dimostratasi così efficiente.</0><0>Ciò che Caitlyn non sa, però, è che anche 'C' la tiene d'occhio... specialmente ora che le sue indagini la stanno portando sempre più vicina alla verità.</0>",
    "tale_title": "Il giorno del progresso",
    "tale_author": "",
    "tale_preview": "Tamara si impone sempre di alzarsi presto. Facile abituarsi, quando si dorme su un letto di terra con un lenzuolo di foglie cadute. Più difficile con materassi di piuma d'oca e coperte di soffice cotone. Le tende sono aperte e la tiepida luce illumina il pavimento della sua stanza al terzo piano. Nella sua prima notte a Piltover aveva chiuso le tende e si era svegliata due ore dopo l'alba. Un evento così preoccupante da convincerla a non chiudere mai più le tende.",
    "tale": "<0>Tamara si impone sempre di alzarsi presto. Facile abituarsi, quando si dorme su un letto di terra con un lenzuolo di foglie cadute. Più difficile con materassi di piuma d'oca e coperte di soffice cotone. Le tende sono aperte e la tiepida luce illumina il pavimento della sua stanza al terzo piano. Nella sua prima notte a Piltover aveva chiuso le tende e si era svegliata due ore dopo l'alba. Un evento così preoccupante da convincerla a non chiudere mai più le tende.</0><0>Alzatasi dal letto, cammina nuda fino alla finestra e batte sul vetro colorato con un dito calloso, ancora nero dalla fuliggine del lavoro in officina. La luce brilla sulla sua pelle, evidenziando la sua corporatura snella e i suoi muscoli scolpiti. Ciò nonostante, si passa una mano sulla pancia, come se temesse di aver preso qualche chilo. Sotto di lei, la strada ciottolata era già piena di bancarelle, intente a prepararsi per i primi affari del Giorno del Progresso. Per celebrare questa lieta ricorrenza vengono appese bandierine colorate tra gli edifici, che creano nel vicolo un'atmosfera festosa, così diversa da quella della città che Tamara chiama casa. Stendardi con ingranaggi e chiavi, realizzati con seta d'oro e cremisi, sono appesi alle torri in lontananza. Il loro bagliore arriva fino alle discese più alte dei distretti dei clan. È lì che si dice che sgorghino i fiumi d'oro che scorrono per le strade di Piltover.</0><0>Tamara sogghigna all'idea e si allontana dalla finestra. La sua stanza è ordinatissima e ogni oggetto è al suo posto. I quaderni sono meticolosamente impilati in un angolo del banco da lavoro, insieme ad attrezzi riposti in ordine, calibri hextech e progetti piegati. Il pranzo del giorno precedente, composto da pane nero, formaggio e frutta secca è ancora intonso, avvolto in un panno accanto agli attrezzi. Nel muro di mattoni è stata costruita ingegnosamente una piccola fucina, i cui fumi vengono portati al tetto da un'intricata serie di tubi di ferro. Al centro della scrivania c'è una scatola di legno, all'interno della quale è riposto il dispositivo che ha richiesto tanti mesi di lavoro, partendo dai piani incisi sui rotoli di carta oleata che nasconde gelosamente sotto il suo materasso.</0><0>Tamara prende il vaso da notte da sotto il letto e fa i suoi bisogni, per poi rinfrescarsi con le polveri e le tinture fornite dal suo ospite. Si veste con i robusti abiti di un apprenta: dei semplici fuseaux, una maglia con varie tasche e un farsetto con un ingegnoso sistema di uncini e asole, che può essere tolto con un singolo strappo. In principio era confusa da questa necessità, finché Gysbert non le disse con imbarazzo che era necessario per togliere l'abito quando si prende fuoco in un'officina.</0><0>Guarda il suo riflesso su uno specchio di vetro lucido, appeso a un uncino di ottone sul retro della sua porta. Spazzola i suoi capelli lunghi e scuri, pettinandoli dietro le orecchie e fermandoli con un laccio di cuoio e dei fermacapelli di bronzo. Tamara passa le dita sui suoi alti zigomi, per poi arrivare alla linea del mento, soddisfatta da quello che vede. Colette le dice sempre che potrebbe fare di più con il suo aspetto, ma l'amica è giovane e non ha ancora scoperto i rischi che corre chi è memorabile</0><0>Tamara mette la scatola di legno nella borsa, insieme al cibo avvolto nel panno e a una selezione di quaderni e matite. È nervosa, ma non c'è da stupirsi. Per lei è un grande giorno e non vuole assolutamente fallire.</0><0>Sposta la sedia che blocca la sua porta e gira la maniglia, aprendo le barre che la tenevano chiusa. Rispetto a dov'è nata, Piltover è un luogo sicuro, con un tasso di crimini violenti incredibilmente basso. I suoi abitanti non hanno problemi con la violenza quotidiana come quelli delle altre città, ma non sono così sciocchi da credere di poter sopravvivere senza serrature.</0><0>Specialmente nelle settimane che precedono il Giorno del Progresso.</0><0>Tamara chiude la porta e si ferma sulle scale per svuotare il vaso da notte nello scivolo centrale della sua pensione, progettato per liberarsi degli escrementi. Una volta si chiedeva dove finissero, ma poi ha realizzato che la merda va sempre verso il basso. Da qualche parte sotto, a Zaun, c'è un giardino che fiorisce più di tutti gli altri. Mette il vaso nell'apposito scomparto, per la pulizia, e poi scende lungo la scala a chiocciola, verso la mensa comune. Alcuni degli altri apprenta stanno facendo colazione, mentre altri smanettano freneticamente sui dispositivi che, nelle loro speranze, li faranno notare da uno dei clan. Tamara appoggia la mano sulla sua borsa, orgogliosa di quello che ha fatto. Ha seguito i piani alla perfezione, anche se i tocchi finali sono stati in contrasto con la sua stoica professionalità.</0><0>Muove la mano in risposta a qualche esausto saluto, ma non si ferma per parlare. In pochi avranno dormito più di una o due ore a notte nelle ultime due settimane, e non si stupirebbe se qualcuno si addormentasse nel bel mezzo delle audizioni. Esce in strada prima che qualcuno la possa rallentare e la luce del sole la sveglia in un baleno.</0><0>Gli alti edifici della strada sono costruiti con mattoni di pietra calcarea e legno smussato. Con tutte le decorazioni in bronzo, il vetro piombato e le grondaie di rame, la luce si riflette su tutte le superfici. Le strade sono affollate e rumorose, piene di uomini e donne ben vestiti, che fanno avanti e indietro. I corrieri si fanno strada tra funzionari, commercianti e notai, che li maledicono agitando i pugni. Ci sono alcuni vagabondi che dispongono le loro merci sospette su panni appoggiati sui barili, pronti a fuggire alla vista di un guardiano. I poveri che hanno scroccato un passaggio al Rising Howl da Zaun stanno con gli occhi aperti ai bordi della strada, in cerca di qualcuno da borseggiare. Questi sono i più giovani e inesperti, allontanati dalle prede più facili, quelle sui ponti, dai ragazzi più grandi e forti.</0><0>Tamara li tiene d'occhio, muovendosi lungo la strada con passi precisi e misurati. Non ha praticamente niente di valore, ma l'ultima cosa di cui ha bisogno oggi è un furfante che le rubi qualcosa. Il profumo del pesce arrostito e del pan solare di Shurima appena sfornato, proveniente da una mensa all'aperto, le fa venire l'acquolina in bocca. Ma Tamara preferisce fermare una donna con un barile su ruote, circondato da tubi fumanti, per acquistare una tisana bollente e una delle paste allo zucchero per le quali ha sviluppato una passione un po' eccessiva.</0><0>“Felice Giorno del Progresso, tesoro!” dice la donna, mentre Tamara le mette in mano un ingranaggio d'argento, dicendole di tenere il resto. “Che i tuoi ingranaggi possano girare tutti in senso orario, oggi, mia cara.”</0><0>L'accento della donna sembra stranamente rigido e gradevole a Tamara, come se avesse tutto il tempo del mondo per dire ciò che vuole. Non è una cosa rara, così vicino ai mercati di confine: un misto della posa piltoveriana e della rilassatezza zaunita.</0><0>“Grazie”, risponde Tamara. “Che il Grigio non bussi mai alla tua porta.”</0><0>Per quanto i cittadini di Piltover e Zaun fingano di essere due entità separate, sono molto più connessi di quanto siano disposti ad ammettere. Tamara divora la sua pasta e segue la strada, fino alla fine, esattamente a venti passi di distanza, dove si unisce alla strada principale, il Viale dell'Horologica. Si gira verso destra, finendo la sua tisana e contando i passi, mano a mano che attraversa ogni crocevia. Qui gli edifici sono più opulenti di quelli del quartiere degli apprenta, dove alloggia. Sono fatti di granito lucidato e colonne in ferro battuto.</0><0>Molte sono adornate con lampade chemtech, che danno all'aria del mattino un'aspra fragranza. Sembra inutile lasciarle accese, considerando l'ora, ma Tamara ha ormai capito che buona parte della società di Piltover è dominata dalla percezione della ricchezza e del potere, due concetti strettamente legati tra loro. Sono ovunque posi lo sguardo: nel taglio dei vestiti indossati dalla gente, nella vividezza dei colori e nella generosità ostentata dei filantropi. Tamara vede molte coppie che fanno la loro passeggiata mattutina; uomini ben vestiti e donne con eleganti impianti. Una donna porta una placca su una guancia, con una lente d'ingrandimento hextech sopra un occhio. Va a braccetto con un uomo con un guanto metallico, decorato da intrecci luminosi. Dall'altro lato della strada, un uomo ricurvo in tuta da lavoro sembra portare sulla schiena un respiratore, con serbatoi di liquido verde e sfiati di vapore atomizzato.</0><0>La gente attorno li guarda con stupore e ammirazione, ma gli occhi di lei sono stati addestrati per vedere ciò che agli altri sfugge.</0><0>Quei due impianti hextech sono finti.</0><0>Tamara ha studiato così tanto la tecnologia emergente di Piltover da sapere distinguere i falsi. La placca da guancia è argento fuso, incollato alla sua pelle, mentre la lente non è altro che una normale lente con un marchio, probabilmente inventato. La mano del suo bello è un semplice guanto di bronzo, con canali di vetro pieni di alghe bioluminescenti, raccolte in uno degli orti di Zaun. Solo l'apparato respiratore è genuino. Gli occhi rossi e iniettati di sangue del gobbo, uniti alla sua tuta rozza e lisa, fanno capire a Tamara che proviene da uno dei livelli più profondi di Zaun.</0><0>Dal Viale dell'Horologica si ritrova per Via Fontevetro, passando per il tortuoso Corso delle Cento Taverne, per poi arrivare al Viale Sideraleo e a Piazza Incognia, dove c'è la grande sfera di Zindelo, inattiva dalla misteriosa sparizione del suo inventore, un anno fa. La folla si raduna intorno all'ingraticciatura dell'artefatto; branchi di aspiranti inventori, artisti e pallidi zauniti con una brutta tosse, venuti nella città alta per la giornata.</0><0>Sotto i fumi dell'alcol, Gysbert le aveva raccontato che il Giorno del Progresso viene visto molto diversamente a Zaun, dove è nato, che stando a lui era la vera città del progresso, prima di Piltover. In alto, il Giorno del Progresso segna il momento in cui i Cancelli del Sole si sono aperti per la prima volta, consentendo ai commercianti di muoversi facilmente tra le zone orientali e occidentali di Valoran. Segna anche il momento in cui le tasse su quel commercio hanno trasformato il piccolo flusso d'oro nelle casse della città in un fiume in piena. Sotto, a Zaun, è un giorno per ricordare i morti per lo sconvolgimento geologico creato dal passaggio est-ovest, che ha sommerso interi distretti.</0><0>Un solo giorno, due percezioni molto diverse.</0><0>Tamara attraversa la piazza, evitando gli scatti dei corrieri dei tubi pneumatici, che corrono per consegnare i loro messaggi. Tra i corrieri, una donna, Noami Kimba, le fa un cenno e le manda un bacio. Si sono incontrate nella calda aria della sera per ben tre volte. Ogni volta Kimba ha offerto a Tamara di passare la notte tra le sue braccia. Lei ha rifiutato ogni volta, troppo occupata per distrarsi, ma se avrà modo di restare dopo la giornata di oggi non rifiuterà la prossima offerta. Raggiunge l'arcata a nord della piazza, mentre vi entra un robusto uomo barbuto, con spalliere di metallo e un elmo di ferro. Ha le braccia pneumatiche, delle vere e proprie mostruosità a pistoni, e Tamara capisce che è uno dei gerofanti senza nome, un seguace della Gloriosa Evoluzione. Le rivolge un grugnito, per poi entrare nella piazza e fare la paternale ai passanti, con la sua zelante miscela di teologia e tecnomagia. Tamara lo lascia a se stesso e punta al Viale Obliquo, dirigendosi verso il Ponte della Tecnomaturgia, sempre contando i suoi passi.</0><0>La grande città si apre davanti a lei, rivelando il grande confine che divide la parte settentrionale di Piltover da quella meridionale. La grande frattura sembra antica, come se fosse il risultato di forze geologiche, ma si è creata in tempi recenti. Non è stata creata da nessun fenomeno naturale. A crearla sono stati la tracotanza e il desiderio di dominare gli elementi. Tamara ammira la forza di volontà richiesta da un progetto così audace da far sembrare la divisione della terra e la distruzione di mezza Zaun un prezzo accettabile da pagare per un futuro di prosperità.</0><0>La grande torre dell'Università di Tecnomaturgia si staglia con arroganza sull'ampio canyon, ancorata alla parte superiore con ponti sospesi e spessi cavi di ferro, che risuonano come corde musicali quando i venti dell'oceano soffiano con più forza. Il ponte principale è un meraviglioso arco di pietra e acciaio, brulicante di persone che si muovono da una parte di Piltover all'altra, maledicendo i vinificatori e i venditori di dolciumi che, con le loro bancarelle, hanno creato un collo di bottiglia al centro della struttura. Gli ubriachi della notte prima, ancora sbronzi, vengono spinti in avanti dai guardiani, con le loro giacche blu, gli stivali splendenti e i pantaloni a quadri. In qualunque altra città sarebbero considerati ridicoli, ma qui il loro aspetto pacchiano è assolutamente normale. Furfanti con anelli a rasoio si muovono lesti tra la folla, pronti a mandare a casa qualche ignaro ubriaco con la borsa tagliata e meticolosamente svuotata.</0><0>La parte a nord della città ospita il grosso dei palazzi dei clan, affiancati a magazzini e officine con nutriti corpi di guardia. Oggi quasi tutto il traffico va in quella direzione. Vede molti apprenta farsi strada lungo il ponte, tutti con la loro invenzione, che maneggiano con la stessa cura di una madre con il suo neonato. Cerca i volti familiari di Gysbert e Colette, ma ci sono troppe persone per individuare facilmente i suoi compagni apprenta. Tamara raggiunge la fine del ponte e tira un sospiro di sollievo. Normalmente non soffre di vertigini, ma l'incredibile differenza di altezza tra Piltover e Zaun lascia senza respiro.</0><0>Ai lati della strada che conduce al ponte ci sono due statue, rappresentanti due ufficiali avvolti da tuniche. Uno rappresenta lo spirito della ricchezza, l'altro l'essenza dell'onestà. Tamara tira fuori una rondella di bronzo e piazza la moneta nel palmo della prima statua. Il suo peso attiva un meccanismo interno, che fa chiudere le dita della statua intorno alla moneta. Quando si riaprono, un momento dopo, la rondella è sparita.</0><0>“Io scelgo sempre l'altra”, dice un uomo, apparso improvvisamente alle sue spalle. È bello, con i capelli scuri e la pelle liscia. Dev'essere per forza ricco. Il suo alito puzza ancora del vin di cristallo della sera prima. “Credo sia utile pagare per ciò che non si possiede.”</0><0>Tamara lo ignora e continua per la sua strada.</0><0>Lui la supera, con la persistenza di chi ha i sensi annebbiati dai postumi e troppi soldi nel borsello.</0><0>“Ehi, aspetta un minuto... non essere maleducata, signorina.”</0><0>“Non sono maleducata. Ho da fare e non ho voglia di parlare con te”, risponde lei.</0><0>Lui la segue sul ponte, con una risata che lascia intendere che la vede come una sfida, come una donna che può comprare con qualche hex d'oro.</0><0>“Ah, sei un'apprenta, vero?” le chiede, riconoscendo finalmente i suoi abiti e la borsa sulla sua spalla. “Stai andando alle audizioni, vero? Speri di attirare l'attenzione di un artigiano e di venire assunta da una delle grandi casate, o sbaglio?”</0><0>“Non sono affari tuoi, ma è così”, risponde, sperando inutilmente che colga il fastidio nel suo tono di voce e la lasci in pace. Invece lui accelera il passo e le si piazza davanti, bloccandole il passaggio sul ponte. La squadra da capo a piedi, come se stesse esaminando un capo di bestiame da comprare.</0><0>“Sei proprio un bell'esemplare, ragazza mia. Un po' secca, ma non è nulla che qualche pranzo da Lacabro non possa risolvere, eh? Che ne dici? Oggi è il Giorno del Progresso, tutti hanno diritto di divertirsi un po', eh?”</0><0>“Non sono interessata”, dice Tamara, cercando di superarlo. “Spostati e lasciami in pace.”</0><0>“Ascoltami bene, fanciulla, mi chiamo Cella Allabroxus e conosco un po' di parrucconi del distretto nord”, insiste, continuando a bloccarle il passaggio. “Passa la mattina con me e metterò un buona parola, in modo che la tua audizione riceva una piccola spinta, se capisci cosa intendo?”</0><0>“No, grazie”, risponde Tamara, sapendo già cosa stava per succedere. Lui fa per prendere il suo braccio, ma lei afferra la sua mano prima ancora che la tocchi, girandola con un movimento secco ed estorcendogli un sorpreso verso di dolore. Con un po' di pressione in più, il suo polso si sarebbe spezzato come un ramo secco. Tamara sfrutta il suo dolore per spingerlo verso il parapetto del ponte. Dimentica della sua paura delle altezze, spinge Cella Allabroxus contro il muro di pietra, all'altezza della cinta.</0><0>“Ti ho chiesto gentilmente di lasciarmi stare”, dice, spingendo con forza il polso di Allabroxus, che si lascia sfuggire un altro gemito di dolore. “Ora te lo sto chiedendo di nuovo, ma con meno gentilezza. Lasciami in pace o ti spingerò giù da questo ponte. Quando troveranno ciò che resta di te sui tetti di Zaun, penseranno che eri uno dei tanti ubriachi che non riescono a camminare dritti sul ponte. Ci siamo capiti?”</0><0>L'uomo annuisce, ammutolito dal dolore.</0><0>“Non ho bisogno della tua buona parola o di una spinta. Eccello in quello che faccio e trionferò o fallirò sulle mie gambe. Grazie mille. Ora fammi un sorriso, allontanati e vai a casa. Smaltisci il vino e ricordati di me ogni volta che ti viene voglia di fare il gradasso con una signora.”</0><0>Cella Allabroxus è senza fiato, quando Tamara lascia andare il suo polso. Per un momento sembra quasi tentato di replicare con un'offesa, ma inarca un sopracciglio e decide che è una pessima idea. Tenendosi il polso, se ne torna da dove è venuto. Tamara sbuffa infastidita. Incrocia lo sguardo con una banda di furfanti, a un lato della strada, e fa un cenno nella direzione verso la quale è fuggito Allabroxus. I briganti la capiscono al volo e si affrettano per seguire l'uomo.</0><0>“Cosa è successo?” chiede una giovane voce alle sue spalle.</0><0>La tensione abbandona il corpo di Tamara, permettendo ai suoi arti di rilassarsi. La fredda determinazione che ha affrontato Allabroxus lascia spazio a un sincero sorriso.</0><0>“Niente”, risponde, girandosi verso Gysbert e Colette. “Solo un ubriacone che ha tentato la fortuna.”</0><0>“Sei in ritardo”, dice Gysbert, puntando il dito oltre il parapetto, verso le lancette di un campanile, una trentina di metri sotto il ponte. “Guarda.”</0><0>“Cosa stai dicendo?” risponde Tamara. “Il Vecchio Affamato non dice l'ora giusta da anni.”</0><0>“Vero”, dice, ma anche se cerca di fare l'arrabbiato, i suoi occhi tradiscono la sua infatuazione. “Ma dovevamo incontrarci prima che l'ombra del Vecchio Affamato superasse la torre della Tecnomaturgia.”</0><0>Indica la sagoma scura del misterioso campanile, ormai sopra i laboratori dei piani inferiori della torre, dai quali emergono tubi contorti che sbuffano fumi tra il verde e il grigio. “Vedi?”</0><0>Tamara sorride e appoggia la mano sulla sua spalla. Lui guarda il punto del contatto e ogni barlume di rabbia svanisce all'istante.</0><0>Colette alza gli occhi al cielo e dice “Forza, diamoci una mossa. Gysbert è abbastanza stupido da perdonare il tuo ritardo, ma il clan Medarda non sarà altrettanto comprensivo. Al terzo rintocco chiudono i cancelli, e hanno suonato il secondo prima che arrivassimo al ponte.”</0><0>Il palazzo del clan Medarda non è lontano dal lato nord del ponte, ma le strade sono affollate e ci saranno molti altri apprendisti che non vedono l'ora di mostrare le loro invenzioni alle audizioni.</0><0>“Hai ragione”, risponde Tamara, soppesando la sua borsa e accarezzando il dispositivo che contiene. “Andiamo e mostriamo ciò di cui siamo capaci a quei maledetti ricconi.”</0><0>I cancelli del palazzo del clan Medarda sono imponenti creazioni di acciaio temperato, racchiuse da un alto muro di alabastro bianco. Busti di bronzo degli illustri membri della famiglia decorano le alcove lungo tutto il muro. Uno raffigura l'attuale capo del clan, Jago Medarda. Davanti ai cancelli ci sono già decine di apprenta, tutti con un'invenzione che sperano possa valere un contratto di servitù presso l'illustre casata. La cortesia degli apprenta è quasi tenera, agli occhi di Tamara. Tutti fanno attenzione a non urtare le creazioni degli altri, nonostante la calca.</0><0>All'ingresso ci sono uomini vestiti con i colori del clan, armati di picche e spade, che controllano l'autenticità dei documenti dei candidati, prima di consentire l'accesso. Tamara li osserva lavorare, ammirando la loro professionalità e l'attenzione ai dettagli. Alcuni apprenta vengono respinti, per dei timbri mancanti o falsificati. Non protestano e si limitano ad allontanarsi con aria rassegnata.</0><0>Quando arriva il loro turno, Tamara, Colette e Gysbert vengono fatti entrare senza problemi. È stata Colette a occuparsi di tutti i documenti, e la giovane ha il dono della pignoleria. Tamara è convinta che questa caratteristica porterà solo buone cose, nel futuro di Colette.</0><0>Mentre superano i cancelli e risuona il terzo rintocco dal palazzo della Tesoreria di Piltover, Tamara sente un brivido lungo la schiena. Negli anni ha imparato a fidarsi del suo istinto e si ferma, come per aggiustare la tracolla della borsa, per guardare indietro, verso la strada. Seduta sul bordo di una fontana di marmo vede una donna, con una giacca da sceriffo di Piltover allacciata alla buona e un cappello personalizzato che ne oscura il volto. Ha una gamba piegata, alla quale si appoggia col gomito, mentre scruta con lo sguardo la folla di apprenta. Sulla spalla ha un fucile a canna lunga, con una scintillante gemma avvolta da un reticolo di filo d'argento. Il suo sguardo si posa su Tamara, che si gira prima che si possa soffermare troppo a lungo.</0><0>Tamara conosce bene quello sguardo: è quello di una cacciatrice.</0><0>I cancelli si chiudono e raggiunge Colette e Gysbert, nel mezzo di una nutrita folla di apprendisti che osservano a bocca aperta ciò che a prima vista sembra una semplice carrozza. A uno sguardo più attento, Tamara nota una capsula hextech e un nodo d'oro e argento che collega i due assi. Nella capsula si agita una luce tenue e Tamara sente in bocca un sapore di rame.</0><0>È una motrice automatica”, dice Gysbert. “Uno dei progetti di Uberti, se non erro.”</0><0>“Non può essere”, replica Tamara. “Lavora esclusivamente per il clan Cadwalder.”</0><0>“Ancora per poco, pare”, dice Colette.</0><0>“Cosa intendi?” chiede Gysbert.</0><0>“I pettegolezzi dell'officina dicono che un agente dei Medarda abbia rubato una copia del progetto”, spiega Colette, abbassando la voce. “Pare che ci siano stati spargimenti di sangue. Corpi fatti a pezzi, cose così. Dicono che il clan Torek la voglia attirare a sé, ma ovviamente il clan Cadwalder non ammette niente.”</0><0>“Be', non lo farebbero mai, vero?” chiede Tamara, mentre si aprono le porte laccate del palazzo centrale. “Ammettere pubblicamente che uno dei progetti del loro capo artigiano è stato rubato li farebbe sembrare deboli.”</0><0>Un assistente con un lungo bastone nero, vestito di oro e cremisi del clan Medarda accoglie i candidati apprenta nel palazzo. Tamara sente sospiri di stupore, mentre vengono condotti nelle anticamere dagli alti soffitti, con lussuosi atri e pompose gallerie. La grande ricchezza del clan è messa in bella mostra, con ritratti con cornici d'oro sulle pareti, gigantesche statue d'arenaria raffiguranti guerrieri con teste di animali, trasportate con ingenti spese dalle tombe di Shurima, e armi incrociate con i tratti di Ionia. I lucidissimi pavimenti sono lastricati di marmo e la grande scalinata è ricavata dai tronchi contorti delle ferroquerce del Freljord.</0><0>Tamara osserva come tutto, nella casa, sia progettato ad arte per intimidire i visitatori. Sembra voler ricordare l'irrilevanza delle loro conquiste, rispetto a quelle del clan Medarda. Alza lo sguardo giusto in tempo per vedere una donna, con un lungo vestito grigio e una pelliccia con fiocchi cremisi, venire scortata al piano mezzanino da un altro assistente. I tacchi dei suoi stivali scandiscono una strana cadenza metallica, mentre il suo sguardo si posa sul branco di apprenta con un tenue sorriso che le attraversa le labbra, mano a mano che sparisce alla vista.</0><0>Finalmente l'assistente arresta la marcia degli apprenta in una sala d'attesa di medie dimensioni, con un pavimento a lisca di pesce e un orologio Revek di avorio e madreperla, preciso come un metronomo. Delle imponenti porte nere laccate con un portello all'altezza degli occhi conducono alla stanza successiva, ma l'assistente batte l'asta sul pavimento di legno, per indicare che i candidati devono sedersi sulle panchine contro il muro.</0><0>“Quando sentirete il vostro nome, entrate nella camera della prova”, dice. “Raggiungete il leggio e dichiarate il vostro nome. Spiegate velocemente quello che mostrerete, per poi spiegarne brevemente, e sottolineo brevemente, il funzionamento. Verrete giudicati dai sapienti artigiani del clan Medarda, quindi potete assumere che sappiano più di voi. Vi consiglio di dare risposte brevi, perché si annoiano facilmente. Se avrete successo, prendete la porta a sinistra. In caso contrario, proseguite a destra. È tutto. E... buona fortuna.”</0><0>L'assistente deve aver fatto lo stesso discorso decine di volte, ma Tamara percepisce la sincerità delle sue ultime parole. Appoggia la mano sulla sua borsa, sapendo che in un qualsiasi giorno il dispositivo al suo interno le sarebbe valso un posto in un qualunque clan di Piltover. Si scambia uno sguardo con Gysbert e Colette. Sono entrambi nervosi, e anche lei si sorprende del suo batticuore. Ha passato così tanto tempo a prepararsi per l'audizione del Giorno del Progresso che l'idea di inciampare all'ultimo ostacolo le dà il voltastomaco. È da molto tempo che non prova questa sensazione e la accoglie con un sorriso. La aiuterà a mantenere la concentrazione. Prende la mano di Gysbert e le dà una rapida stretta, che la ringrazia con un sorriso, con la fronte bagnata di sudore. Colette ha lo sguardo fisso davanti a lei, come per studiare i volti sull'altro lato della stanza, chiedendosi forse chi avrà successo e chi verrà scartato.</0><0>Il portello della porta nera si apre, e tutti si irrigidiscono. Viene chiamato un nome e si alza in piedi una giovane ragazza di fronte a loro. La porta si apre dall'altro lato e la fanciulla ne varca nervosamente la soglia. Dalla camera della prova esce un odore di legno antico, dal quale trapela un'atmosfera di grande intensità, e Tamara cerca di immaginare cosa la aspetta.</0><0>Entrano altri sei apprenta, prima che uno dei loro nomi venga chiamato. Colette è la prima. Si alza con determinazione, respira profondamente e attraversa la porta, senza voltarsi.</0><0>“Se la caverà alla grande”, sussurra Gysbert. “Per forza.”</0><0>“E anche tu, Gys”, dice Tamara, pur sospettando che i nervi possano giocargli qualche brutto scherzo. Il ragazzo di Zaun è abile, ma non saranno solo i suoi nervi a giocare contro di lui, nelle grandi sale di un clan di Piltover.</0><0>Vengono chiamati altri due apprenta. Guardando l'orologio, Tamara nota come le audizioni si stiano facendo più corte. I dotti artigiani del clan Medarda si stanno già stufando? Sarà una situazione svantaggiosa, per chi deve ancora mostrare i suoi lavori?</0><0>Gysbert sussulta sulla panca, quando sente il suo nome. A momenti fa cadere la borsa, ma la recupera all'ultimo istante, col volto rubizzo per la preoccupazione, madido di sudore.</0><0>“Fai un bel respiro”, consiglia Tamara. “Sei preparatissimo. Hai fatto un buon lavoro.”</0><0>“Ma sarà abbastanza buono?” chiede.</0><0>Tamara crede di conoscere la risposta, ma annuisce e risponde, “Sì.”</0><0>Il giovane varca la soglia e vengono chiamati altri apprenta, fino a che non rimane solo Tamara. La stanza è vuota, ma non riesce a scrollarsi di dosso la sensazione di essere osservata. Quando il suo nome viene finalmente chiamato, è un sollievo. Si prende un momento per ricomporsi, per poi girarsi e varcare la soglia della stanza della prova.</0><0>La camera è circolare e illuminata da sfere di vetro che fluttuano sopra portacandele scolpiti a forma di mani tese. Sembra quasi che vogliano dare luce al mondo. Tamara fa del suo meglio per non sogghignare davanti a una boria così sfacciata. È un'aula da lezione, con file di panche che si alzano in anelli concentrici verso il muro posteriore. Al centro si trovano un leggio in legno e un banco da lavoro. Due porte conducono oltre la stanza. Quella sinistra per chi ha successo, la destra per chi fallisce.</0><0>Le panche potrebbero ospitare almeno cento persone, ma davanti a lei ce ne sono solo cinque. Due uomini e tre donne, vestiti con le tuniche cremisi dei maestri. Stanno su pesanti libri mastri con penne placcate d'oro, facendo un rumore che riecheggia grazie all'eccellente acustica della stanza. Ognuno di loro ha un vero impianto hextech e tutti sembrano ansiosi di finire le audizioni.</0><0>“Nome?” chiede una delle donne, senza alzare lo sguardo.</0><0>“Tamara Lautari.”</0><0>“Cosa ci mostrerai?” chiede uno degli uomini. Le sue labbra sono immobili e la voce esce artificialmente da un fitto collare metallico.</0><0>Tamara appoggia la borsa sul tavolo da lavoro ed estrae la sua creazione, una serie di cavi metallici che descrivono un cubo intorno a una sfera, incisa come un'acquaforte.</0><0>“Lo chiamo hex-amplificatore ad astrolabio.”</0><0>“Come speri che funzioni?” chiede nuovamente. Tamara fa del suo meglio per non lasciare a vedere quanto la sua voce meccanica la inquieti.</0><0>“Sfruttando le proprietà di un cristallo e aumentando esponenzialmente la sua energia, superando qualunque risultato ottenuto fino a oggi.”</0><0>Pronuncia le parole senza enfasi, ma l'arroganza di ciò che dice non passa inosservata. Ora tutti i maestri hanno lo sguardo puntato su di lei. Capita spesso di sentire grandi promesse dagli apprenta, ma la sicurezza nella voce di Tamara calamita il loro interesse.</0><0>“E come funziona?” chiede un uomo dai capelli bianchi, con una gemma al posto dell'occhio, incastonata su una placca di ceramica che copre un volto sfigurato dalle ustioni.</0><0>“Le geometrie del cristallo sono vitali, così come l'asse sul quale ruota”, spiega Tamara, aprendo una delicata botola nella sfera, che rivela una sede progettata nei minimi dettagli. Delle piccole catene, simili a quelle di una collana costosa, sono pronte ad accogliere un cristallo energetico. “Il mio dispositivo legge la velocità e l'angolazione della rotazione, regolandole per ottimizzare la generazione energetica.”</0><0>Assurdo”, dice una donna, con un braccio artificiale e lo sguardo penetrante di un'accademica che ha sentito le idee più balzane dei suoi studenti, confutandole tutte. “Non c'è abbastanza tempo nello scarico energetico di un cristallo, per poterlo regolare con un qualunque livello di controllo. Praveen ha provato a fare la stessa cosa due anni fa, e per poco non distruggeva metà del quartiere degli orefici.”</0><0>“Con rispetto, signora, non sono d'accordo.”</0><0>“Il tuo disaccordo non ci interessa, apprenta. Puoi dimostrarlo? Puoi dimostrare ciò che dici?”</0><0>“Credo di sì”, risponde Tamara.</0><0>“Credere non è il verbo della scienza”, risponde la donna, come se stesse parlando con un bambino sicuro ma poco informato. “Ciò che viene richiesto sono dimostrazioni empiriche.”</0><0>“Posso farlo”, promette Tamara.</0><0>La donna non sembra convinta, ma annuisce e dice, “Molto bene, puoi cominciare.”</0><0>Sul banco da lavoro davanti a Tamara si apre una piccola botola. Emerge un portagemme intagliato, con un piccolo zaffiro sfaccettato che brilla di una luce blu, proveniente dal suo interno.</0><0>Un cristallo hextech.</0><0>Il cristallo è poco più grande di un'unghia, ma è il futuro.</0><0>Potrebbe consentire ai clan di Piltover di dominare il mondo, se lo volessero. O, se non a loro, a chiunque riuscisse a produrlo con più efficienza, senza gli anni di lavoro che servono per produrne un singolo esemplare. Questo cristallo ha un basso livello di energia residua, ma ha ancora un potenza fuori scala e un valore da capogiro.</0><0>Non si aspettava che fosse anche così bello.</0><0>“Procedi, dunque”, incita l'uomo con le ustioni. “Stupiscici.”</0><0>Tamara solleva il cristallo dal suo sostegno. È caldo al tocco e vibra in un modo quasi impercettibile. È molto più pesante di quanto si aspettasse. Con estrema cura, Tamara piazza il cristallo all'interno della sfera e lo allaccia alle sue delicate catene. Controlla che sia bene in posizione e chiude il dispositivo. Il meccanismo sopra il cubo ha delle parti mobili, che Tamara muove lungo i punti cardinali di contatto, nelle posizioni preposte all'attivazione.</0><0>Il dispositivo inizia a ronzare e i canali trovano una fonte di energia nel cristallo, dando vita a una tenue luce blu che trapela dall'interno. Tamara sorride, mentre il dispositivo si mette in moto. Il ronzio si fa più forte e il sapore di metallo nella sua bocca si fa più intenso. Il rumore aumenta, tanto da essere fastidioso, e sembra pulsare a ondate.</0><0>Le sfere di luce della sala pulsano a ritmo con il sordo picchiettare proveniente dal dispositivo, che si muove lungo il banco da lavoro, con vibrazioni che lo scuotono a sinistra, a destra, in alto e in basso. Dei fiotti di energia si agitano intorno alla sfera, attraversando la sua superficie come dei fulmini al contrario.</0><0>“Lo spenga, signorina Lautari!”</0><0>Tamara allunga la mano verso il dispositivo, ma viene fermata da un fuga di luce blu che le ustiona il dorso della mano. Il coraggio le viene meno e si allontana dal dispositivo che si sta rapidamente surriscaldando.</0><0>“Non ci riesco”, risponde Tamara, sgomenta. “Sta ottimizzando troppo in fretta!”</0><0>Aveva sempre saputo che sarebbe successo, ma sperava che le sue modifiche al progetto non avrebbero causato un fallimento così catastrofico. Un dardo di luce blu parte dalla sua macchina, in direzione di una delle sfere di luce, che esplode con una pioggia di scintille brillanti come il magnesio.</0><0>Ne esplode un'altra, e poi tre altre ancora. Presto l'unica luce che rimane è il violento blu dello scricchiolante dispositivo di Tamara. La donna col braccio hextech si alza e chiude un pugno. Con un forte stridio metallico, l'intero banco da lavoro scompare nel pavimento, che si richiude all'istante. I bordi della botola si illuminano brevemente e dalla profondità riecheggia il suono di una forte esplosione.</0><0>“Una camera di sicurezza”, afferma Tamara, sollevata dal fatto che il suo dispositivo non sia esploso qualche secondo prima.</0><0>“Sì, signorina Lautari”, risponde la donna, tornando a sedersi e prendendo in mano la sua penna d'oro. “Pensa di essere la prima apprenta a presentarsi con un'invenzione potenzialmente letale?”</0><0>“Suppongo di no”, risponde Tamara. È delusa, ma non sorpresa. Era sempre stato questo il piano, nonostante i suoi sforzi di sabotarlo, spinti dall'orgoglio professionale.</0><0>L'uomo con l'occhio hextech scrive sul suo libro e parla senza guardarla in faccia.</0><0>“Credo che sappia quale porta prendere.”</0><0>L'uscita di Tamara dal palazzo del clan Medarda è decisamente meno cerimoniosa del suo ingresso. La porta a destra dà su un corridoio di pietra senza decorazioni, che scende nella roccia fino a raggiungere una porta d'acciaio spessissima, che potrebbe resistere persino a un ariete. La porta le viene aperta da un bestione muscoloso, con braccia hexdrauliche e un elmo che potrebbe essere un impianto. Si apre su una stradina laterale nella città bassa che riporta verso le alture.</0><0>Non appena varca la soglia, la porta le viene chiusa rumorosamente alle spalle. Non è Zaun, ma non è nemmeno Piltover. La strada è lastricata di ciottoli di diversa fattura ed è avvolta dagli strati più bassi del Grigio di Zaun. Gysbert è seduto dall'altro lato, su un muro di mattoni in rovina, con ai piedi i resti in frantumi del suo dispositivo.</0><0>Quando la vede le sorride e dice: “Non è andata bene?”</0><0>“Non proprio.”</0><0>“Cosa è successo?”</0><0>“È esploso.”</0><0>Lui spalanca gli occhi, sorpreso. Scoppia a ridere e subito si copre la bocca con la mano. “Scusa, non dovevo ridere. Esploso?”</0><0>Annuisce, con un sorriso amaro. Lui ride di nuovo.</0><0>“Almeno il mio si è solamente rotto”, risponde. “Non che cambi qualcosa. Come se i Medarda avrebbero accolto uno zaunita nella loro maledetta cerchia.”</0><0>Tamara ignora la sua amarezza e chiede: “Hai visto Colette?”</0><0>Gli occhi di Gysbert si illuminano all'idea di dare una buona notizia.</0><0>“No. Credo che ce l'abbia fatta.”</0><0>Tamara si abbandona a un sospiro di sollievo.</0><0>“Be', almeno una di noi ce l'ha fatta”, dice. “Allora, anneghiamo i nostri dispiaceri? È pur sempre il Giorno del Progresso. Direi che dopo aver quasi fatto esplodere i dotti maestri ci meritiamo un goccio.”</0><0>Un'agile figura entra nel loro campo visivo, stagliandosi contro la luce che viene dal fondo della strada. Non è sola, ma tutti fanno capo a lei, perché è lei ad avere il fucile a canna lunga ben saldo sulla spalla. La bocca dell'arma è immobile, puntata con precisione alla testa di Tamara. “Mi spiace, signorina Lautari”, dice lo sceriffo che ha visto poco prima, “ma non credo che potrà farsi una bevuta.”</0><0>Le proteste di Gysbert vengono liquidate senza cerimonie e gli uomini dello sceriffo portano via Tamara. Lui non ha il coraggio di seguirla e lei ne è felice. Non vuole che venga coinvolto in questa storia. Viene costretta a camminare verso il bordo del dirupo, e per un breve istante pensa che la vogliano buttare giù.</0><0>Ma siamo a Piltover. Qui si fanno le cose secondo le regole. A casa, avrebbe già avuto un coltello in pancia o sarebbe in volo verso i lunghi pinnacoli della città sotto di lei. Invece la portano in una stretta via sopraelevata, che circonda il colle e sale verso la grande funicolare che porta giù, verso i moli sull'oceano, passando sopra la città</0><0>“Mi state arrestando?” chiede Tamara. “Cosa ho fatto?”</0><0>Seriamente? Vuoi fare la finta tonta?” chiede lo sceriffo. “Abbiamo ispezionato la tua stanza e abbiamo trovato tutto. I diari hextech, i progetti.”</0><0>“Sono un'apprenta”, afferma Tamara. “È normale che abbia dei progetti.”</0><0>Raggiungono una piattaforma di griglia metallica, agganciata a una serie di binari paralleli che conducono ai moli e all'oceano. Centinaia di navi si affollano nell'ampio canale, ormeggiate all'ombra dei colossali Cancelli del Sole che consentono il traffico navale da est a ovest. Alcune si limitano a passare, mentre altre scaricano beni per poi riempirsi le stive con le merci di Piltover e Zaun. Tamara vede i rompighiaccio del Freljord, i trasporti truppe di Noxus, le galee shurimane e persino alcuni vascelli sospetti che sembrano salpati direttamente dai rifugi dei briganti di Bilgewater.</0><0>Le barche si muovono sotto il vigile sguardo degli squadroni da guerra di Piltover, vascelli dagli scafi d'ebano, con doppie file di remi e rostri di ferro. Stando alle voci, non si muovono solo grazie alla forze dei vogatori. Si dice che ogni vascello sia armato con potenti armi hextech. Tamara non sa se è vero, ma l'importante è che la gente creda che lo sia.</0><0>Le sue riflessioni sulle navi vengono interrotte da tre uomini dello sceriffo, che la spingono sull'ascensore, tenendola dolorosamente più stretta di quanto serva.</0><0>“Possibile, ma non credo che molti apprenta abbiano mappe di Piltover così dettagliate, nei loro lavori. Mi chiamo Caitlyn e ho pattugliato la città per più anni di quanto voglia ammettere. Conosco le sue strade meglio di chiunque altro. Ma devo ammettere, hai fatto un lavoro molto preciso. Persino Vi potrebbe camminare bendata per Piltover, con quei piani, senza il rischio di perdersi.”</0><0>“Non ti seguo”, dice Tamara, mentre Caitlyn tira una leva sull'ascensore, che inizia la sua lenta discesa verso i livelli più bassi della città.</0><0>“Sì, non sei una che segue, tu sei una che fa strada, vero?”</0><0>“Cosa intendi?”</0><0>Lo sceriffo non risponde e Tamara scuote la testa, con gli occhi pieni di lacrime.</0><0>“Senti, non so di cosa tu stia parlando”, risponde, con la voce rotta e singhiozzante.</0><0>“Ti prego, sono solo un'apprenta in cerca di un colpo di fortuna. Firmare un contratto con il clan Medarda era la mia ultima occasione per combinare qualcosa, prima che i soldi di mio padre finiscano e che sia costretta a rinchiudermi in una delle fucine chimiche di Zaun. Ti prego, devi credermi!”</0><0>Le sue preghiere non vengono ascoltate e né lo sceriffo, né i suoi uomini rispondono alle suppliche, che si fanno sempre più melodrammatiche, mano a mano che continua la discesa. Quando l'ascensore si ferma sul molo, è all'ombra di un galeone shurimano, che si staglia alto sulle acque, con le stive appena scaricate. Tamara vede tutti i suoi averi su un carrello di metallo, come quelli che si usano per caricare il grano su questi vascelli. Al suo interno ci sono i suoi diari e i suoi progetti, con le pagine strappate. Mesi di lavoro, buttati come spazzatura. Sente odore d'olio e subito capisce cosa sta per succedere. Si libera dalla stretta degli uomini e si inginocchia davanti a Caitlyn.</0><0>“No! Ti prego, non farlo”, singhiozza. “Ti prego. Ti scongiuro!</0><0>Caitlyn la ignora e cammina verso il carrello. Prende una pipa fumante da uno stivatore di passaggio e ne rovescia i contenuti infuocati nel carrello. La carta intrisa d'olio dei libri e dei piani di Tamara si accende con una vampata di fiamme. Il fuoco la consuma rapidamente, riducendola in cenere in pochi minuti. Tamara vede un rivolo di fumo alzarsi da ciò che resta dei suoi lavori, e sputa ai piedi di Caitlyn.</0><0>“Che tu sia maledetta”, urla. “Che il Grigio sia sempre alla tua porta!”</0><0>“Bel tentativo”, dice Caitlyn, tirandola in piedi. “Te la cavi con quell'accento. Non è male, devo ammetterlo. Grezzo e colloquiale al punto giusto, ma io le ho sentite tutte, le voci di questa città, da cima a fondo, e la tua non mi torna, sai? Hai un po' troppa fuliggine e cattiveria della tua patria, per essere credibile.”</0><0>“Di cosa stai parlando?” protesta Tamara. “Sono cresciuta nella Piltover alta. Sono una ragazza di Goldview! Nata davanti ai Forzieri dell'Eclisse! Giuro che è la verità!”</0><0>Caitlyn scuote la testa. È stufa di questo gioco.</0><0>“No, il tuo accento è buono, ma non riesce a coprire quella gutturale superiorità noxiana”, spiega, scandendo le parole e picchiettando sul torace di Tamara. “E io so cosa sei. Sì, le conosco le storie sui fabbri della guerra, i guerrieri che si infiltrano nel territorio nemico per esplorarlo. Fate mappe del terreno, scoprite i modi migliori per far avanzare l'esercito e gettate le basi per un'invasione.”</0><0>Tamara non ha modo di respingere l'accusa, mentre gli uomini di Caitlyn la trascinano sulla passerella che porta al galeone. La consegnano a due soldati shurimani dalla carnagione scura, assassini dallo sguardo truce che venderebbero la loro nonna per mezzo ingranaggio d'argento.</0><0>“Non osare tornare a Piltover”, dice Caitlyn, con il fucile appoggiato su un braccio. “Se ti vedo di nuovo, ti piazzo un proiettile in mezzo alla fronte. Ci siamo capiti?”</0><0>Tamara non risponde. Vede che Caitlyn dà peso a ogni parola che pronuncia.</0><0>“Tenetela nella stiva, poi abbandonatela in qualche postaccio a Bel'Zhun”, dice Caitlyn al responsabile della nave. “Oppure gettatela fuori bordo appena siete abbastanza al largo, non mi interessa.”</0><0>La nave è già lontana dalla costa, quando le permettono di salire sul ponte. È troppo lontana per tornare a nuoto, ma Tamara non ha intenzione di bagnarsi. Osserva il gioiello di Piltover sparire all'orizzonte, triste per la partenza ma felice che la sua missione si sia finalmente conclusa.</0><0>È un peccato che i suoi piani, preparati con così tanta cura, siano finiti in fumo, ma era uno dei rischi. Inoltre è in grado di riprodurli a memoria. Chiude gli occhi e ripete gli esercizi mentali che le permettono di muoversi per le strade di Piltover durante la notte, contando i passi e tracciando con la mente ogni incrocio, ogni strada, ogni vicolo.</0><0>Si chiede quale delle briciole che si è lasciata alle spalle abbia fatto mangiare la foglia a Caitlyn, ma ormai non ha più importanza. Lo sceriffo di Piltover è scaltro, ma Tamara ha la brutta sensazione che non sia stata Caitlyn a scoprirla. Questo dato la preoccupa, perché significa che a Piltover ci sia qualcuno che non conosce, abbastanza furbo da smascherare un fabbro della guerra.</0><0>Chiunque sia stato, a prescindere da quanto pensi di sapere sull'Ordine segreto dei Fabbri della guerra, c'è una cosa che non ha ancora capito./1><0>Che i fabbri della guerra lavorano in coppia, e che a volte è utile bruciare una delle due coperture per infiltrarsi più profondamente nelle terre del nemico.</0><0>Tamara sorride tra sé, immaginando le preziose informazioni che Colette otterrà per Noxus, lavorando nel cuore del clan Medarda.</0><0>Si sdraia sul suo letto di sacchi di grano vuoti e si mette a dormire.</0>",
    "splash_art": [
      {
        "title": "caitlyn"
      },
      {
        "title": "arcade caitlyn"
      },
      {
        "title": "arcane caitlyn"
      },
      {
        "title": "arctic warfare caitlyn"
      },
      {
        "title": "battle academia caitlyn"
      },
      {
        "title": "headhunter caitlyn"
      },
      {
        "title": "lunar wraith caitlyn"
      },
      {
        "title": "officer caitlyn"
      },
      {
        "title": "pulsefire caitlyn"
      },
      {
        "title": "resistance caitlyn"
      },
      {
        "title": "sheriff caitlyn"
      },
      {
        "title": "snow moon caitlyn"
      }
    ]
  },

  "evelynn": {
    "id": "evelynn",
    "name": "EVELYNN",
    "title": "Abbraccio agonizzante",
    "quote": "“Cosa fai stasera? Ti va di uscire insieme e attingere a quel profondo abisso di dolore che ti porti dentro?”",
    "region": "Runeterra",
    "biography_preview": "Negli angoli più oscuri di Runeterra, il demone Evelynn cerca la sua prossima vittima. Attira le sue prede con l'aspetto di una sensuale donna umana, ma nel momento in cui una persona soccombe al suo fascino lei scatena la sua vera forma, provocando inimmaginabili tormenti sulla sua vittima e traendo piacere dal suo dolore. Per il demone, queste relazioni sono poco più che avventure di una notte. Per il resto di Runeterra sono macabri racconti sulla passione senza controllo, terribile memento di quanto costi veramente il desiderio più libertino.",
    "biography": "<0>Negli angoli più oscuri di Runeterra, il demone Evelynn cerca la sua prossima vittima. Attira le sue prede con l'aspetto di una sensuale donna umana, ma nel momento in cui una persona soccombe al suo fascino lei scatena la sua vera forma, provocando inimmaginabili tormenti sulla sua vittima e traendo piacere dal suo dolore. Per il demone, queste relazioni sono poco più che avventure di una notte. Per il resto di Runeterra sono macabri racconti sulla passione senza controllo, terribile memento di quanto costi veramente il desiderio più libertino.</0><0>Evelynn non è sempre stata una cacciatrice di tale abilità. Cominciò a esistere eoni fa, come qualcosa di primordiale, informe e appena senziente. Questa piccola scheggia di oscurità rimase così, insensibile a ogni stimolo, per centinaia di anni. E sarebbe potuta rimanere in questo stato, se solo il mondo non fosse sprofondato nel conflitto. La Guerra delle Rune, come venne in seguito chiamata, fece conoscere al mondo un'era di indicibili sofferenze.</0><0>Mentre gli abitanti di Runeterra soffrivano di dolore, angoscia e perdite, questo frammento d'ombra cominciò ad agitarsi. Il nulla che aveva conosciuto per così tanto tempo era stato sostituito dalle convulsioni di un mondo in agonia. La creatura tremò d'eccitazione.</0><0>Con l'intensificarsi della Guerra delle Rune, il tormento del mondo divenne così intenso che l'ombra si sentì quasi scoppiare. Bevve del dolore di Runeterra, trasformandolo in un piacere infinito. Questa sensazione nutrì la creatura, che col tempo si trasformò in qualcosa di diverso. Divenne un demone, un famelico parassita spirituale che si nutre delle emozioni umane più basilari.</0><0>Quando la guerra finalmente ebbe termine, la sofferenza del mondo diminuì facendo sprofondare il demone nella disperazione. Il solo piacere che aveva mai conosciuto era nato dalla miseria di altre creature. Senza il loro dolore non sentiva più nulla, così come avveniva nei giorni più antichi.</0><0>Se il mondo non avesse più fornito la sofferenza così tanto agognata, allora avrebbe dovuto crearsela da solo. Avrebbe dovuto infliggere dolore agli altri esseri viventi per provare nuovamente quell'euforia.</0><0>All'inizio, catturare le prede si rivelò essere una sfida per il demone. Poteva muoversi senza esser visto nella sua forma d'ombra, ma per toccare un essere vivente la creatura doveva manifestarsi in forma più tangibile. Provò svariate volte a creare un corpo fisico dalla sua carne umbratile, ma ogni forma era più mostruosa della precedente, spaventando ogni sua preda.</0><0>Il demone si rese conto che aveva bisogno di una forma che gli umani avrebbero trovato piacevole, una che non li avrebbe soltanto portati nelle sue grinfie ma che avrebbe anche dovuto offrire loro l'estasi nata dal desiderio. In questo modo, il loro dolore sarebbe stato ancor più dolce.</0><0>Dalle ombre, cominciò a studiare le sue prede. Plasmò la sua carne secondo i loro desideri, imparò a dire ciò che volevano sentirsi dire, a camminare in un modo che avrebbero trovato attraente.</0><0>Nel giro di qualche settimana il demone aveva perfezionato il suo fisico, riuscendo a torturare fino alla morte dozzine di vittime affascinate. Per quanto piacere le procurasse infliggere dolore alle sue vittime, il suo desiderio cresceva a ogni uccisione. I desideri umani sono talmente piccoli che svaniscono come neve al sole, il loro dolore, poco meno che un assaggio di piacere per lei, non è mai abbastanza per darle qualcosa di diverso dal desiderio di una nuova preda.</0><0>Agogna il giorno nel quale riuscirà a far sprofondare il mondo in un caos tale da farla tornare a un'esistenza di pura, euforica estasi.</0>",
    "tale_title": "La margherita più alta",
    "tale_author": "",
    "tale_preview": "velynn si muoveva furtiva lungo le strade brulicanti di gente, le ombre del suo corpo che si univano con la notte senza soluzione di continuità. I suoi occhi scintillavano nelle tenebre, anche se solo l'osservatore più attento avrebbe potuto notarlo. Ubriaconi, marinai e meretrici chiacchieravano in un vialone nelle vicinanze, senza sapere che un demone li osservava dall'oscurità. Demone che, d'altro canto, ben li vedeva tutti con perfetta chiarezza e li soppesava come un esperto sommelier.",
    "tale": "<0>Evelynn si muoveva furtiva lungo le strade brulicanti di gente, le ombre del suo corpo che si univano con la notte senza soluzione di continuità. I suoi occhi scintillavano nelle tenebre, anche se solo l'osservatore più attento avrebbe potuto notarlo. Ubriaconi, marinai e meretrici chiacchieravano in un vialone nelle vicinanze, senza sapere che un demone li osservava dall'oscurità. Demone che, d'altro canto, ben li vedeva tutti con perfetta chiarezza e li soppesava come un esperto sommelier.</0><0>Lo sguardo di Evelynn si fissò su un uomo riverso in uno scolo, una bottiglia di vino di barbabietola che gli pendeva dalle mani. Di solito il demone non avrebbe sprecato neanche un pensiero su qualcuno in quelle condizioni, ma erano giorni che non si nutriva. Era talmente disperata da considerare quell'uomo, anche solo per un momento. Sarebbe stato così facile. Non doveva far altro che attrarlo in una delle molte alcove lontano dalla luce dei lampioni.</0><0>Il pensiero morì nel vedere uno scarafaggio attraversare il volto dell'ubriacone. Era troppo intossicato per sentire alcunché. La sua eccitazione sarebbe stata incerta e attutita, senza traccia di quella pressante attrazione che amava percepire nelle sue vittime prima di colpirle. Avrebbe potuto spezzargli un braccio prima di tirargli fuori anche solo un urlo.</0><0>Era quello il problema. Nel corso di innumerevoli pasti, Evelynn aveva scoperto ogni dettaglio del suo appetito: preferiva, o meglio, aveva bisogno che le sue vittime sentissero ogni puntura, ogni morso, ogni pezzo di carne che avrebbe dilaniato con i suoi artigli. Un uomo in quella condizione sarebbe stato blando e senza sostanza, facendole solo sprecare tempo.</0><0>Lasciò perdere l'ubriacone e continuò a camminare lungo la strada fangosa, oltre le finestre di una taverna fatiscente illuminata da candele. Una grassa donna ne aprì la porta ruttando, per poi caracollare nella notte tenendo in mano la coscia mezza mangiata di un tacchino. Per un istante Evelynn prese in considerazione la donna, pensando al modo di attrarla in un abbraccio e nell'innominabile orrore che ne sarebbe seguito.</0><0>La osservò sbranare il resto della carne, senza neanche assaporarla. C'era qualcosa dentro di lei, una qualche tristezza che avrebbe dato un sapore insoddisfacente al suo pasto.</0><0>Evelynn preferiva infliggere lei stessa il dolore.</0><0>Il demone proseguì oltre, scivolando lungo le ombre della città e superando altri due ubriaconi, un mendicante che tendeva le mani, una coppia intenta a litigare. Non sentiva in loro alcuna attrattiva, far loro del male sarebbe stato come raccogliere un fiore appassito in un vaso. Preferiva delle margherite ancora alte e sane, ben più soddisfacenti da mietere.</0><0>Un pensiero terrificante la assalì. Forse aveva sbagliato a scegliere questo porto fatiscente come terreno di caccia. L'eccitazione della sua ultima vittima sarebbe potuta svanire da un momento all'altro, lasciando solo quella vacuità totale dentro di lei dove avrebbero dovuto albergare i sentimenti.</0><0>Ma in quel momento, lo vide...</0><0>Quel gentiluomo quasi risplendeva mentre usciva da uno dei locali di più alta classe. Elegante senza essere sfarzoso, fischiettava un motivetto mentre camminava lungo la strada con un mazzo di fiori sottobraccio.</0><0>Le due fruste sulla schiena di Evelynn tremarono per l'eccitazione. Anche da così lontano riusciva a sentire che costui era sereno e soddisfatto. Corse dietro al gentiluomo con attenzione, senza farsi notare né perdere le sue tracce.</0><0>Camminò per circa mezz'ora prima di svoltare nel selciato d'ingresso di una villetta in solida pietra con una pesante porta in quercia, che attraversò per entrare in casa sua. Evelynn osservò senza sbattere le palpebre mentre le finestre della casa dell'uomo si accendevano una per una del caldo brillare delle candele. Una donna slanciata e austera con un vestito da notte dal collo alto entrò alla vista e accolse l'uomo con un abbraccio caloroso. Finse una leggera sorpresa nel vedere i fiori che le aveva portato, prima di metterli in un vaso pulito al fianco di un mazzolino già quasi appassito.</0><0>L'interesse del demone crebbe.</0><0>Un momento più tardi due bambini abbastanza cresciuti da non dover più usare i pannolini corsero nella stanza e abbracciarono le gambe dell'uomo, piccoli dentini che ne facevano risplendere i sorrisi. Per quanto questa scena sembrasse la massima espressione della famiglia perfetta, Evelynn sapeva cosa avrebbe trovato se avesse cercato un po' più a fondo.</0><0>Aspettò con pazienza, vedendo le candele spegnersi una a una finché non rimase solo quella del salotto. L'uomo era solo, sulla sua sedia da lettura, con la pipa in mano. Evelynn uscì dalle ombre, mutando i suoi oscuri arti da insetto in carne soda. Le fruste demoniache scomparvero dalla sua schiena, rivelando una calda forma femminea con curve troppo generose per essere ignorate.</0><0>Ancheggiò dolcemente lungo il prato fino alla finestra. Era arrivata quasi alla finestra quando l'uomo, alla sua vista, scattò in piedi. La pipa quasi gli cadde di bocca. Evelynn lo invitò a unirsi a lei fuori con un dito ondeggiante.</0><0>L'uomo sgattaiolò fino alla porta d'ingresso e l'aprì con incertezza, curioso di scoprire di più su quella strana bellezza comparsa fuori dalla finestra. Si avvicinò a lei lungo il prato con grande incertezza e un'ancor più grande anticipazione.</0><0>“Chi... sei?” chiese timidamente.</0><0>“Sono ogni cosa tu vuoi che io sia” disse il demone.</0><0>Incrociando lo sguardo dell'uomo, ne esplorò le profondità più nascoste della sua anima e trovò esattamente quello che cercava, quel piccolo frammento d'insoddisfazione che si agita anche tra i più felici.</0><0>Ecco, pensò lei. Tutto ciò che vuole e non può avere.</0><0>“La mia famiglia...” disse l'uomo, senza riuscire a finire la frase.</0><0>Il demone si avvicinò ulteriormente.</0><0>“Shh. Non ti preoccupare”, gli sussurrò nell'orecchio. “So cosa vuoi, e il senso di colpa che t'attanaglia. Lasciati andare.”</0><0>Si tirò indietro, l'uomo ormai completamente nelle sue grinfie.</0><0>“Posso... averti?” chiese, imbarazzato per la sua audacia ma travolto da uno strano desiderio di possederla lì, sul prato.</0><0>“Ma certo, dolcezza. È per questo che sono qui” rispose lei.</0><0>Le toccò il viso con la punta delle dita, accarezzandole la guancia. Gli afferrò la mano facendogliela posare completamente sulla pelle ridendo sensualmente e dolcemente. Questo uomo dolce, tenero, felice sarebbe stato suo stanotte. Aveva così tanto dolore da dare, e lei l'avrebbe preso tutto.</0><0>Da dietro di loro, oltre la porta d'ingresso, il frusciare di ciabatte risuonò nel prato.</0><0>“Va tutto bene, amor mio?” chiese la moglie dell'uomo.</0><0>“Tutto andrà benissimo, tesoro” rispose il demone, al posto dell'uomo ammutolito.</0><0>La situazione si era fatta ancora più gustosa e le prospettive più affascinanti. Una margherita completamente fiorita era pronta per venir colta, e una pronta a fiorire stava osservando.</0>",
    "splash_art": [
      {
        "title": "evelynn"
      },
      {
        "title": "blood moon evelynn"
      },
      {
        "title": "coven evelynn"
      },
      {
        "title": "kda evelynn"
      },
      {
        "title": "kda all out evelynn"
      },
      {
        "title": "masquerade evelynn"
      },
      {
        "title": "shadow evelynn"
      },
      {
        "title": "spirit blossom evelynn"
      }
    ]
  },

  "gwen": {
    "id": "gwen",
    "name": "GWEN",
    "title": "La sacra ricamatrice",
    "quote": "“E come il vento odo stormir... io non perderò. Mai.”",
    "region": "Isole ombra",
    "biography_preview": "Gwen era una bambola, ora portata in vita dalla magia, che brandisce gli strumenti che l'hanno creata. Porta con sé il peso dell'amore della sua creatrice e non dà nulla per scontato. A lei obbedisce la Sacra Nebbia, un'antica magia protettiva che ha benedetto le sue forbici, gli aghi e i fili. Tutto è nuovo per lei, ma Gwen è decisa a lottare con gioia per il bene sopravvissuto in un mondo in frantumi.",
    "biography": "<0>Nel regno perduto di Camavor c'era un villaggio molto lontano dal trono. Fu qui, nelle colonie rurali, che un'umile sarta creò la sua amata bambola, Gwen.</0><0>Tutto ciò che Gwen ricorda del passato, lo ricorda con amore. La sarta e la bambola trascorrevano le giornate lavorando, con Gwen che teneva un paio di forbici nelle mani immobili e la sua creatrice che cuciva con ago e filo accanto a lei. Di notte, le due si accucciavano sotto il tavolo della cena, con la sarta che sfidava Gwen in duelli immaginari, facendo riecheggiare forbici e argenteria nella cucina illuminata dalle candele.</0><0>Col tempo, i giochi si fermarono e la luce si affievolì. Gwen non capiva perché ma, quando provava a ricordare i dettagli, sentiva una fitta di dolore, legata a un uomo del quale non ricordava il nome e il volto. Gwen rimase immobile per secoli, silenziosa e dimenticata, mentre i suoi ricordi si ritiravano come la marea dell'oceano.</0><0>Poi, una notte, i suoi occhi si aprirono. Gwen si svegliò per la prima volta su una spiaggia tetra, lontana da casa. Per una magia a lei ignota era stata trasformata in una ragazza vivente, in grado di muovere mani e piedi... da sola!</0><0>Gwen iniziò a vivere con gioia. Saltellava sulla sabbia, colpita da quanto potesse vedere con i suoi occhi, meravigliandosi della forma di ogni sassolino che toccava, beandosi del vento sulla schiena. I detriti sparsi lungo la costa attirarono la sua attenzione. Accanto a un forziere trovò strumenti stranamente familiari.</0><0>Forbici. Aghi. Fili.</0><0>Gwen li riconobbe all'istante. Erano gli strumenti della sua creatrice. Quando li toccò, le sue mani emisero uno sbuffo di nebbia luminosa. Le sembrò qualcosa di caldo e sicuro, come un abbraccio consolatorio di un passato dall'aura sacra.</0><0>Ma Gwen non era l'unica a essere attirata da questa magia.</0><0>Nelle isole si agitava una nebbia molto diversa. Era nera e contorta, e formava temibili spettri. Qualcosa nella nuova presenza di Gwen li attirava. Qualcosa che quegli spettri bramavano ossessivamente.</0><0>Quando giunsero, Gwen non si scompose. Li attaccò scagliando le sue forbici. Quando vide altra nebbia riempire l'aria, incantando le dimensioni e la forza dei suoi strumenti, rimase positivamente stupita. Da semplice acciaio erano diventati una magia spettrale.</0><0>Ma gli spettri non si arrendevano. Erano sempre di più, alimentati dall'eterna crescita della Nebbia Oscura. Gwen iniziò a provare un dolore tragico e stranamente familiare. Tra gli spettri riaffiorarono ricordi sepolti. Rimembrò l'immagine della sua creatrice, malata e ferita, che giaceva tormentata. Accanto a lei c'era un uomo del quale finalmente Gwen ricordò il volto.</0><0>Viego.</0><0>Ripensare a quel nome fece cadere in ginocchio Gwen. Iniziò a ripensare con malinconia ai momenti passati con la sua creatrice, tempi più semplici e felici, e lanciò un'ultima occhiata alle sue forbici...</0><0>Fu allora che Gwen realizzò qualcosa di incredibile. La sua creatrice, vittima della vanità deviata di quell'uomo, non era sparita del tutto. Gli strumenti della sarta, gli stessi strumenti che avevano cucito Gwen, erano nelle sue mani. Gwen si convinse che non fosse una coincidenza. Sapeva, nel profondo, che la sua creatrice era ancora con lei per lottare al suo fianco.</0><0>Era un dono che Gwen non poteva prendere alla leggera.</0><0>Afferrò ago e filo e intrecciò nubi di Sacra Nebbia, per respingere lo sciame di spettri. Le sue forbici colpirono rapide e decise, come in quelle notti felici in cui lei e la sua creatrice immaginavano grandi battaglie sotto il tavolo della cucina. Presto gli spettri svanirono.</0><0>Felice della vittoria, Gwen capì che era soltanto l'inizio. Sapeva che gli spettri e Viego erano collegati, ed erano responsabili per il proliferare di un immenso dolore. Non avendo tempo da perdere, si decise a seguire la Nebbia Oscura per fermarla a ogni costo. Gwen sapeva che sarebbe stata un'impresa faticosa, ma era deliziata da ogni momento della sua vita. Chi poteva sapere quanto sarebbe durata la sua benedizione?</0><0>Avendo ricevuto un'occasione unica per vivere, Gwen ha scelto di essere una forza positiva e inarrestabile contro ogni probabilità. Viaggia per Runeterra, determinata a riportare la gioia a chi soffre o è stato ferito. Per Gwen, ogni momento è prezioso, e ogni passo ha un senso.</0>",
    "tale_title": "L'estranea che cuce",
    "tale_author": "Michael Luo",
    "tale_preview": "Al tramonto, nascosta in un fitto boschetto, c'è una giovane con grandi fiocchi neri nei capelli di un blu argenteo, abbinati a ornamenti d'oro e a un elegante abito su misura. Nelle mani stringe un paio di giganti forbici spettrali. Sono passate settimane, forse mesi, dal suo arrivo sul continente occidentale. Qui c'è un vasto orizzonte, il più grande che abbia mai visto, ma Gwen ha un solo pensiero: la Nebbia Oscura.",
    "tale": "<0>Al tramonto, nascosta in un fitto boschetto, c'è una giovane con grandi fiocchi neri nei capelli di un blu argenteo, abbinati a ornamenti d'oro e a un elegante abito su misura. Nelle mani stringe un paio di giganti forbici spettrali. Sono passate settimane, forse mesi, dal suo arrivo sul continente occidentale. Qui c'è un vasto orizzonte, il più grande che abbia mai visto, ma Gwen ha un solo pensiero:</0><0>la Nebbia Oscura.</0><0>L'ha seguita qui, sin dalle isole, fermandosi dove poteva. Nelle vicinanze c'è una piccola fattoria con mattoni di pietra. Un comignolo sbuffa qualche nuvoletta di fumo. Le finestre appannate riflettono la luce di una candela. Una porta di legno si apre e due bambini corrono fuori, entrambi con una bambola in mano. Si rincorrono in giro per la fattoria, ridendo e gridando parole di battaglia. In quel momento, non sono più bambini e i loro giocattoli non sono più fatti di fili e tessuti. Loro sono cavalieri e i loro giochi sono coraggiosi guerrieri, che lottano contro il male per difendere i loro regni.</0><0>Gwen sospira. Pensa alla casa della sua creatrice, non troppo diversa da quella che ha davanti agli occhi. Ricorda come ci si sentiva a giocare spensierata. Ripensa a quando era una bambola lei stessa, quando la sua creatrice era felice e al sicuro...</0><0>Il dolore arriva sempre per primo. Gwen si porta una mano al petto, e poi la vede. Arriva dai boschi a est, con sottili fili di nebbia nera che si avvolgono in forme quasi familiari. Le sue mani contorte bramano vita sotto il peso di strilli perforanti. I bambini lasciano cadere i giocattoli e scappano.</0><0>Gwen non sopporta quelle urla. Non quelle della Nebbia Oscura, che ha sentito fin troppe volte, ma quelle dei bambini. Sono innocenti. Meritano di essere felici.</0><0>Balza fuori dal bosco. Corre roteando le forbici sopra la testa, mentre fiotti di bianca nebbia emergono dalle lame chiuse. Mentre il suo vestito volteggia, lei colpisce con un fendente che fa a pezzi un ignaro gruppo di spettri della Nebbia Oscura.</0><0>“Ah!” esclama Gwen. “Ce ne avete messo, di tempo. Avete paura di me?”</0><0>Gli spettri si voltano verso Gwen e sibilano dalle fauci fameliche.</0><0>Gwen guarda i bambini, spaventati e accucciati dietro a un albero caduto. La sua voce si addolcisce. “Niente paura. Non permetterò che vi facciano del male.”</0><0>Gli spettri si agitano. Un triste grido aleggia nell'aria. Nubi nere e funeste si materializzano all'improvviso in un cielo che fino a poco fa era terso, circondando Gwen. I bambini si stringono l'un l'altro.</0><0>Gwen apre le forbici. Per un istante, gli spettri rimangono immobili. Gwen coglie l'occasione e scatta in avanti. Il suo taglio è così veloce da risultare invisibile a occhio nudo. Sbuffi di oscurità appaiono e spariscono, come se le magiche lame di Gwen li avessero recisi dall'esistenza. Uno, due, tre secondi dopo, rimane solo una manciata dei servitori della Nebbia Oscura.</0><0>Gwen riprende il fiato, con una mano sul ginocchio e l'altra che tiene le forbici conficcate nel terreno. I fili strappati del suo vestito danzano nel vento. I suoi occhi cercano l'albero caduto. Due paia d'occhi la guardano spaventati. Lei torna a guardare gli spettri. “Non deluderò quei bambini,” si promette. “Ho promesso che non avrei deluso nessuno.”</0><0>Estrae degli aghi dalla tasca e li lancia in alto. Volteggia e colpisce il terreno con una mano. Gli aghi, come se obbedissero a un ordine, cadono e formano un cerchio intorno a Gwen. Chiude gli occhi e sussurra: “Benedetta sia la mia nebbia.”</0><0>Fili di nebbia, bianchi e splendenti, passano da ogni ago. Un bambino si copre gli occhi. L'altro continua a guardare. La nebbia è diversa. Sembra calma, calda, persino sicura... I suoi fili si intrecciano in modo ordinato, con la maestria di una sarta esperta. In un battito di ciglia, Gwen è avvolta da una nebbia protettiva.</0><0>Un singolo spettro, coraggioso o disperato, si lancia nella nebbia. Gli altri gli sono vicini, pronti a seguirlo. All'interno, Gwen danza intorno al nemico. Schiva ogni artiglio, ogni colpo, ridacchiando tra il tintinnio delle sue forbici.</0><0>Entra un altro spettro. Un'altra risata riecheggia.</0><0>Dall'interno, i bambini guardano stupiti. Chi è lei? Cos'è lei?</0><0>Ai loro occhi sembra facile, ma Gwen sa che gli spettri sono implacabili. Deve porre fine a tutto questo. Stringendo i denti, colpisce con le forbici tagliando in due un altro spettro, per poi riporre l'arma. Estrae gli ultimi aghi, canalizza tutta la magia che le rimane e li spara in avanti. Volano dalla nebbia e si conficcano nei vacui toraci degli spettri.</0><0>Gwen non ride. Urla trionfante quando gli spettri esplodono e svaniscono, lasciando solo gli aghi sulla terra.</0><0>Una brezza gentile accarezza la fronte madida di Gwen, mentre la nebbia di dissipa. Prende le forbici, gli aghi e riprende il fiato. I suoi occhi tornano all'albero caduto, sul quale ora i bambini sono seduti.</0><0>Gwen si avvicina. “State bene?”</0><0>Un viso sporco d'erba la guarda e annuisce. “Sei fantastica!” esclama l'altro bambino. Lascia cadere la sua bambola sfilacciata a terra, dove c'è già l'altra. “Non come noi,” dice sottovoce. “Noi non sappiamo fare niente.”</0><0>Gwen si intristisce. Percepisce il loro dolore. Erano indifesi e avevano ogni diritto di essere arrabbiati e giù di morale, ma lei non poteva non vedere le bambole rovinate e sentirsi ferita a sua volta.</0><0>“Chi sei...” chiede un ragazzo. “Resterai con noi?” farfuglia l'altro.</0><0>Gwen riflette per un secondo, quando una donna tutta inzaccherata, senza fiato, corre ad abbracciare i bambini.</0><0>“Tesori miei! Sono così felice che stiate bene,” dice, con le lacrime agli occhi.</0><0>“Chiedo scusa, signora,” dice Gwen cortesemente. “Chi è lei?”</0><0>“Oh, chiedo scusa,” risponde la donna. “Che fine hanno fatto le mie buone maniere?” Si asciuga gli occhi e vede bene Gwen per la prima volta. Esita per un istante.</0><0>“Lei è la nostra mamma, ovvio!” dice un bambino. La donna annuisce e gli dà un bacio.</0><0>“Grazie,” dice la donna a Gwen, con voce tremante. “Non so cosa fossero quelle cose, o cosa sia tu, del resto... ma hai salvato i miei bambini, e tanto mi basta.” Porge le mani a Gwen, con i palmi aperti, in segno di gratitudine.</0><0>Gwen guarda le mani della madre, con i calli sulle dita e le unghie scheggiate. Vede il suo grembiule, con la tasca frontale con un rocchetto quasi esaurito, con il filo che corre verso la casa. Gwen guarda di nuovo le bambole rovinate e sorride. Vede le braccia della madre intorno ai suoi figli e sente il suono delle risate. Una dolce armonia di felicità e pace, che ricorda a Gwen qualcosa di più forte del dolore dei bambini.</0><0>L'amore.</0><0>E non solo un amore puro e innocente, ma uno nato dal sacrificio. Gwen lancia uno sguardo all'orizzonte, ripensando alla sua creatrice. Posa le forbici e prende le bambole dei bambini, mettendole nelle mani della donna.</0><0>“Oh, i giocattoli che gli ho fatto. Grazie,” dice la donna.</0><0>“Beh, ero anch'io un semplice giocattolo, proprio come questi,” risponde Gwen. “Ma la magia mi ha dato vita.”</0><0>“Magia! Quale magia?” chiede un bambino.</0><0>“Beh, non sono sicura,” dice Gwen, pensando ad alta voce, “ma la persona che la possedeva era la mia creatrice, e i suoi sacrifici sono scaturiti da un sentimento molto speciale. Un sentimento di gioia e amore.”</0><0>Gwen si rivolge alla donna. “Lo sa bene vostra madre.”</0><0>La donna e i bambini guardano Gwen, confusi.</0><0>“Chiedo scusa,” dice Gwen, sapendo che la Nebbia Oscura è ancora in libertà. “Devo andare.” Prende le forbici con una mano e lancia due fili con l'altra. Fluttuano in aria, per poi inserirsi dolcemente nel tessuto strappato delle bambole, ricucendole.</0><0>“Wow!” dice un bambino, sollevando il suo giocattolo rattoppato. Il fratello imita il movimento di Gwen con la sua bambola, sperando che si animi da sola. “Vorrei avere la magia,” dice, sorridendo con gli occhi.</0><0>Gwen guarda la madre, il cui amore si riflette nell'abbraccio stretto con cui stringe i figli, e vede la gioia dei fratelli. Ascolta la loro gioia ritrovata, mentre giocano con le bambole.</0><0>“Ce l'hai,” sussurra Gwen, per poi voltarsi e lasciarsi la famiglia alle spalle.</0>",
    "splash_art": [
      {
        "title": "gwen"
      },
      {
        "title": "cafe cuties gwen"
      },
      {
        "title": "space groove gwen"
      }
    ]
  },

  "heimerdinger": {
    "id": "heimerdinger",
    "name": "HEIMERDINGER",
    "title": "Il riverito inventore",
    "quote": "“Impossibile, dite? Assurdo. Aspettate di vedere i miei calcoli!”",
    "region": "Piltover",
    "biography_preview": "Il professor Cecil B. Heimerdinger è uno scienziato tanto brillante quanto eccentrico, celebre per essere una delle menti più creative e uno degli inventori più acclamati che Piltover abbia mai visto. Dedito al suo lavoro al punto da diventarne quasi ossessionato, punta a svelare i segreti più impenetrabili dell'universo. Nonostante le sue teorie appaiano spesso vaghe ed esoteriche, Heimerdinger ha creato alcune delle macchine più miracolose (e letali) di Piltover. Lavora costantemente per migliorare le sue invenzioni e renderle ancora più efficienti.",
    "biography": "<0>Il professor Cecil B. Heimerdinger è uno scienziato tanto brillante quanto eccentrico, celebre per essere una delle menti più creative e uno degli inventori più acclamati che Piltover abbia mai visto. Dedito al suo lavoro al punto da diventarne quasi ossessionato, è affascinato dai misteri che per decenni hanno tenuto in scacco i suoi contemporanei e punta a svelare i segreti più impenetrabili dell'universo. Nonostante le sue teorie appaiano spesso vaghe ed esoteriche, Heimerdinger è convinto che la conoscenza debba essere condivisa e si impegna a divulgarla a chiunque desideri ampliare i propri orizzonti.</0>",
    "tale_title": "Dal diario del professor Cecil B. Heimerdinger",
    "tale_author": "",
    "tale_preview": "14.10",
    "tale": "<0>14.10</0><0>09:15</0><0>Le condizioni meteorologiche attuali di Bandle City sono ottimali. La pressione atmosferica è perfetta per gli esperimenti di oggi!</0><0>Oggi pomeriggio farò una quinta prova con il mio Tridyminiumobulatore. Serve qualche regolazione: mi sono bruciato i baffi. Devo controllare il flusso di energia.</0><0>16:00/1><0>Il Tridyminiumobulatore continua a non mantenere la giusta efficienza energetica! Devo fare altri calcoli. Nel frattempo, ho scoperto qualcosa di molto interessante.</0><0>Tornando a casa dopo le prove di oggi, ho visto dei giovani yordle che si lanciavano a vicenda un proiettile sferico. Un concetto molto semplice: si tira l'oggetto a qualcuno, lo si prende e si lancia a un altro yordle. Ma i calcoli degli yordle causano molti errori! I tiri hanno una forza e una precisione troppo bassa, e la ''palla'' (così la chiamano) cade troppo spesso... Ci sono molti modi per migliorare il processo. Stando ai miei calcoli, dopo aver studiato i partecipanti, se i tiri fossero migliori e avessero una buona angolazione ci sarebbe un aumento del divertimento del 44,57%! Devo rifletterci questa sera.</0><0>15.10</0><0>05:20</0><0>Eureka! Ho trovato una soluzione.</0><0>Ho inventato un lanciatore di palle automatico. Nome: H-28G. Ha traiettoria e velocità costanti, in modo che il ricevitore possa sempre prendere la palla. Mira sempre allo yordle più vicino (se ce n'è più di uno nelle vicinanze), facendo in modo che tutti abbiano un turno. Oggi mostrerò l'invenzione ai giovani yordle.</0><0>Dimenticavo: mi sono versato un acido tossico sulle scarpe, questa mattina. Che fastidio.</0><0>10:30</0><0>Oggi ho testato il lanciatore automatico. Non è andata come pensavo. I giovani erano emozionati per la mia invenzione, ma si è rivelata troppo potente! Persino con le impostazioni al minimo, riusciva a far cadere uno yordle. Ho chiaramente sopravvalutato la velocità dei lanci... Dovrò fare qualche ritocco.</0><0>La mia priorità, però, è il Tridyminiumobulatore; devo sistemarlo prima di pranzo. Appena sarà pronto, lo proverò altrove. Bandle City si sta rivelando un campo di prova insufficiente.</0><0>16.10/1><0>15:55</0><0>A quanto pare c'è un gigante in città. Un'anomalia molto fastidiosa. Il rumore che viene da fuori disturba i miei studi!/1><0>Devo controllare il mio acquario, oggi. I pesci sono stranamente tranquilli...</0><0>17.10</0><0>10:40</0><0>Ho sentito che quel gigante ha causato molti feriti. Se non la smette, sarà necessario intervenire. Spero che l'invenzione H-28G sia ancora intatta. Perderei molto tempo, per ricostruirla.</0><0>16:30</0><0>Siamo tornati alla quiete. Sembra che il gigante si sia ravveduto e se ne sia andato. Devo recuperare l'invenzione H-28G, domani, dopo aver finito con le altre priorità. Ho quasi perfezionato il Tridyminiumobulatore!</0><0>18.10</0><0>08:30</0><0>Oggi è stata una giornata ricca di avvenimenti. Sono stato sorpreso da chi mi ha bussato alla porta. Sembrava che tutta la città fosse fuori da casa mia. Normalmente, quando si raduna una folla, è perché ci sono grandi problemi con il mio lavoro. Questa volta, invece, mi stavano tutti acclamando!</0><0>Uno dei giovani yordle ha usato il prototipo di H-28G che avevo lasciato nel mezzo delle baruffe col gigante. Ha dimostrato di essere innovativo, sfruttando l'invenzione come se fosse una torretta. È abbastanza potente da spaventare il gigante. Pensate un po'! Che fanciullo ingegnoso.</0><0>Spero di poter sfruttare il suo raffinato cervello, nel futuro prossimo. Ho grandi piani e la sua assistenza potrebbe rivelarsi impagabile. Dovrebbe lasciare Bandle City, però. I miei piani hanno bisogno di un campo di prova molto più grande.</0><0>Runeterra dovrebbe bastare!</0>",
    "splash_art": [
      {
        "title": "heimerdinger"
      },
      {
        "title": "heimerdinger addestratore di draghi"
      },
      {
        "title": "aperdinger"
      },
      {
        "title": "heimy meccanico di piltover"
      }
    ]
  },

  "jinx": {
    "id": "jinx",
    "name": "JINX",
    "title": "La mina vagante",
    "quote": "“Gli esplosivi sono i migliori amici delle ragazze!”",
    "region": "Zaun",
    "biography_preview": "Jinx è una criminale impulsiva e maniacale di Zaun, che vive per seminare il panico senza pensare alle conseguenze. Con un arsenale di armi letali, scatena le esplosioni più forti e spettacolari per poi lasciarsi alle spalle una scia di caos. Jinx odia la noia e porta felicemente con sé il suo pandemonio personale, ovunque vada.",
    "biography": "<0>Molti vedono in Jinx solo una pazza con un arsenale di armi pericolosissime, ma alcuni la ricordano come una giovane zaunita relativamente innocente, un'inventrice con grandi idee che non è mai riuscita a integrarsi. Nessuno sa con certezza cosa abbia trasformato quella dolce bambina in una mina vagante, famigerata per i suoi atti di distruzione sconsiderati. Quando Jinx ha fatto il suo esplosivo ingresso a Piltover, il suo talento unico per l'anarchia è diventato leggendario.</0><0>Jinx si è distinta con i suoi 'scherzi' anonimi ai cittadini di Piltover... soprattutto a quelli legati ai più ricchi clan di mercanti. Le burle andavano dal moderato fastidio al pericolo criminale. Un giorno bloccò le strade del Giorno del Progresso con una carica di animali esotici, liberati dallo zoo del conte Mei. Il commercio della città si fermò per settimane, quando fece saltare i famosi ponti della città con le sue simpatiche cariche. Una volta riuscì persino a spostare tutti i cartelli stradali della città, ricollocandoli nei luoghi più bizzarri e inaspettati.</0><0>Anche se i bersagli degli scherzi sembravano casuali e spinti solo dall'amore per il caos, le sue azioni riuscivano sempre a portare la frenesia ordinata della città a un arresto inevitabile.</0><0>Naturalmente i guardiani attribuivano parte dei suoi crimini alle gang chem-punk della città inferiore. Il fatto che altri si prendessero il merito delle sue bravate non andava bene a Jinx, che quindi fece in modo di farsi vedere in tutte le sue future scene del crimine. Iniziò a girare voce di una misteriosa ragazza zaunita dai capelli blu, armata di esplosivi chemtech, un lanciarazzi con la bocca da squalo e una mitragliatrice. Le autorità liquidarono le segnalazioni come assurdità. Del resto, come poteva una furfantella di strada ottenere armi così letali?</0><0>Le scorribande di Jinx sembravano infinite e i tentativi dei guardiani di acchiapparla fallivano a ogni occasione. Iniziò a firmare le sue opere distruttive con graffiti coloratissimi, spesso con messaggi provocatori contro la nuova alleata dello sceriffo nella lotta al crimine, l'agente Vi.</0><0>Jinx diventava sempre più famosa e divideva l'opinione pubblica di Zaun: alcuni la vedevano come un'eroina contro l'arroganza degli abitanti di Piltover, altri come una pericolosa squilibrata che avrebbe esacerbato le tensioni tra le due città.</0><0>Dopo mesi di bravate sempre più spettacolari, Jinx svelò il suo più grande piano. Usando il suo amato rosa elettrico, Jinx imbrattò le mura dei Forzieri dell'Eclisse, una delle tesorerie più sicure di Piltover, disegnando una caricatura impietosa dell'agente Vi e comunicando la sua intenzione di rapinare la struttura.</0><0>Un bizzarro senso di attesa avvolse Piltover e Zaun, nelle settimane che avrebbero portato all'annunciato crimine di Jinx. Molti pensavano che Jinx non avrebbe avuto il fegato di mostrarsi e rischiare una cattura quasi certa.</0><0>Quando venne il giorno, Vi, lo sceriffo Caitlyn e i guardiani avevano preparato una trappola per Jinx fuori dalla tesoreria. Ma Jinx si era già introdotta grazie a un forziere gigante che era stato consegnato giorni prima. Quando Vi sentì il pandemonio provenire dall'interno della struttura, capì che i guardiani erano stati un'altra volta beffati. Fece irruzione nella tesoreria e gli scontri lasciarono un cumulo di macerie al posto dei Forzieri dell'Eclisse. Nel mentre, l'allegra piantagrane Jinx era sparita.</0><0>Jinx continua a latitare ed è una perenne spina nel fianco di Piltover. Le sue gesta hanno ispirato degli imitatori tra i chem-punk, ma anche alcune opere satiriche che ridicolizzano l'incompetenza dei guardiani. Grazie a Jinx sono nati anche dei simpatici nomignoli, poi diffusi in entrambe le città, anche se nessuno ha il coraggio di chiamare l'agente Vi 'Fatina Rosa'.</0><0>L'obiettivo di Jinx e la sua ossessione per Vi rimangono un mistero, ma una cosa è certa: i suoi crimini diventano sempre più sfrontati e audaci.</0>",
    "tale_title": "Matrimonio manicomio",
    "tale_author": "",
    "tale_preview": "Jinx odiava i sottogonna",
    "tale": "<0>Jinx odiava i sottogonna.</0><0>Odiava anche i corsetti, ma gongolava all'idea di cosa avrebbe messo in tutto quello spazio sotto il vestito rubato. Le sue lunghe trecce blu erano nascoste sotto una ridicola cuffia di piume, considerata all'ultima moda a Piltover. Jinx camminava con disinvoltura tra gli ospiti del matrimonio, con un bel sorriso, cercando di non urlare addosso agli sguardi vacui che la circondavano. Fece fatica a non afferrare i partecipanti, per scuoterli e cercare di svegliarli.</0><0>Jinx era qui per fare esplodere roba all'osservatorio della villa del conte Sandvik, ma quando aveva visto che c'era un matrimonio in corso... be', l'occasione di seminare il panico era troppo ghiotta per essere ignorata. Il conte non aveva badato a spese, per trasformare la festa di sua figlia in un grande spettacolo. C'era tutta la crema della società di Piltover: i capi dei clan più importanti, gli artigiani hextech più quotati... persino il grasso Nicodemus aveva recuperato un invito. Il guardiano-prefetto sembrava un poro imbottito, con la sua uniforme, con il petto in fuori e gli occhietti fissi sul lussurioso buffet. La musica di una piccola orchestra suonava per gli ospiti, con ritmi così lenti e pomposi da far venire a Jinx voglia di sbadigliare. Preferiva la musica di Zaun, quella che ti fa sbattere i piedi e che ti fa girare finché non stai male.</0><0>Delle hexluci con degli zootropi rotanti e lenti angolate proiettavano danzatori spettrali sul pavimento, che facevano piroette per la delizia dei bambini. Bambini che non avevano mai vissuto un momento di fame, dolore o perdita. I mimi e i prestigiatori si muovevano tra i il pubblico, allietando gli ospiti con l'agilità delle loro dita sulle carte. Jinx aveva visto di meglio. I furfanti dei mercati di confine avrebbero bagnato il naso a tutti questi artisti.</0><0>Dei dipinti di molti parrucconi di Piltover erano appesi ai muri, con pannelli di quercia intarsiati con motivi geometrici di rame. Gli uomini e le donne dei ritratti sembravano guardare la folla con sdegno altezzoso. Jinx faceva la linguaccia a tutti, quando li vedeva passare, ridacchiando per la loro indignazione. Le finestre di vetro colorato disegnavano degli arcobaleni sul pavimento a mosaico. Jinx saltellava allegramente, evitando i quadrati chiari, andando verso un banchetto che avrebbe potuto sfamare cento famiglie zaunite per un mese.</0><0>Un elegante cameriere le passò accanto, con un vassoio d'argento pieno di flute con un liquido dorato e frizzante. Ne prese uno per mano, allontanandosi con una piroetta e una risata. La schiuma macchiò gli abiti e i vestiti degli ospiti, con somma gioia di Jinx.</0><0>“Alla salute”, disse, bevendo quello che era rimasto nei bicchieri.</0><0>Si piegò in modo strano e piazzò i bicchieri sul pavimento a mosaico, proprio sul percorso dei ballerini, e intonò con i rutti le prime battute di “Vi è una stupida testona”, una canzone che aveva inventato sul momento. Le donne dell'alta società si girarono per guardare male Jinx per tanta maleducazione, e lei si coprì la bocca, come per fingere imbarazzo. “Mi dispiace, l'ho fatto per sbaglio apposta.”</0><0>Poi raggiunse saltellando il piatto di un altro cameriere, per prendersi qualcuno di quegli strani cosi a forma di pesce. Li lanciò in aria e riuscì a prenderne almeno uno al volo con la bocca. Alcuni caddero nella sua ampia scollatura, ma lei non si perse d'animo e li ripescò con la gioia di uno straccione che ha appena trovato un gioiello nella melma.</0><0>“Pensavate di sfuggirmi, pesciolini!” disse, sgridando col dito ogni boccone. “Be', vi sbagliavate.”</0><0>Jinx si riempì la bocca di cibo e si diede una sistemata al vestito. Non era abituata ad avere così tanto sopra, e ridacchiava all'idea di quello che nascondeva sotto. Le si rizzarono i peli sul collo e notò un uomo che la fissava, dall'angolo della stanza. Era un bell'uomo, un po' impettito, con dei bei vestiti formali, ma era così chiaro che fosse un guardiano che tanto valeva mettergli un cartello intorno al collo. Si girò e si fece strada tra gli ospiti nella stanza.</0><0>Raggiunse il buffet e si lasciò sfuggire un sospiro di sorpresa alla vista della torta nuziale: un capolavoro di fondant rosa, panna montata e decorazioni di caramello. Una replica della Torre della Tecnomaturgia fatta di pan di spagna, marmellata e pasta di zucchero. Jinx prese un mestolo dalla boccia del punch e scavò una caverna nel pan di spagna. Ne fece cadere un po' sul pavimento, pulì il mestolo con la lingua e lo rilanciò sul tavolo. Si accorse che alcuni ospiti la stavano fissando e in tutta risposta mostrò loro i denti, sfoggiando il suo migliore sorriso maniacale. Forse pensavano che fosse pazza. Forse avevano ragione.</0><0>A Jinx non importava. Chissene.</0><0>Infilò una mano nella scollatura e tirò fuori quattro bombe. Ne infilò tre nel buco che aveva appena scavato nella torta e lasciò l'altra nel punch.</0><0>Continuò a camminare accanto al buffet, estraendo altre due bombe e piazzandole in varie portate. Una finì in una zuppiera, l'altra andò a sostituire la mela in bocca a un succulento maialino da latte. Senza l'imbottitura aggiuntiva il vestito iniziava a starle troppo largo, quindi abbassò la cerniera laterale per toglierlo. Nel farlo, vide il bell'uomo che aveva identificato come guardiano poco prima che si faceva strada tra gli ospiti per raggiungerla.</0><0>“Era ora”, disse, vedendo altri quattro guardiani imbellettati, tre uomini una donna, convergere verso di lei. “Oooh, hai portato anche degli amici!”</0><0>Jinx si mise una mano dietro la schiena e sciolse il nodo che fissava il sottogonna alla sua vita sottile. La parte inferiore del vestito cadde a terra insieme al corsetto, con somma sorpresa degli uomini e delle donne intorno a lei.</0><0>Rivelando le sue calze rosa, gli short con cinture di proiettili e il top, Jinx si strappò la cuffia e liberò la sua chioma. Si chinò e tirò fuori Fishbones, che aveva nascosto sotto il vestito, appoggiando l'arma sulla spalla.</0><0>“Ciao, gente!” urlò, balzando sul buffet ed estraendo Zapper dalla fodera sulla giarrettiera. “Spero che abbiate fame...”</0><0>Jinx fece una piroetta su di sé e sparò una scarica di energia in fondo al tavolo, verso la bomba nella bocca del maiale.</0><0>“Perché questo buffet è buono da morire!”</0><0>La bomba esplose, inondando gli ospiti nelle vicinanze di carne dilaniata e grasso. Seguì una reazione a catena di detonazioni. La zuppiera saltò in aria, innaffiando gli ospiti con della zuppa di manzo bollente. Subito dopo saltò il punch, e poi venne il climax delle detonazioni: la torta nuziale.</0><0>Le tre bombe al suo interno esplosero all'unisono, lanciando l'elaborato dolciume verso il cielo, come un razzo. Era quasi arrivato al soffitto di vetro colorato, ma poi cadde rovinosamente a terra. Gli ospiti si fecero da parte mentre la gigantesca torta esplodeva all'impatto, scagliando frammenti di fondant in ogni direzione. Gli ospiti in preda al panico fuggivano dalle esplosioni, scivolando sulle macchie di crema e punch.</0><0>“Davvero, gente”, disse Jinx, togliendosi una ciocca di capelli blu dalla faccia. “Urlare non serve a niente.”</0><0>Saltò giù dal tavolo del buffet, ormai devastato, e sparò con Fishbones un razzo, mandando in frantumi la finestra più vicina. Le sfrecciarono accanto i dardi di ferro delle balestre, conficcandosi sui muri, ma Jinx balzò fuori dalla finestra rotta con una risata, atterrando nel giardino. Si alzò con una capriola e si fermò all'istante. Aveva pianificato una via di fuga, ma vedendo l'ingresso di villa Sandvik aveva notato uno scintillante cavalcanello che sembrava troppo divertente da rubare.</0><0>“Be', lo devo provare...”</0><0>“Allora, come si mette in moto?” disse, fissando la miriade di manopole d'avorio, le leve d'ottone e i pulsanti tempestati di gemme sul pannello di controllo.</0><0>“Facciamo qualche prova!”</0><0>Jinx tirò la leva più vicina e premette il pulsante più grosso e rosso che vedeva. La macchina iniziò a borbottare sotto di lei, mettendosi in moto con rumori e sibili in un crescendo di potenza. Una luce blu partì dai bordi del disco, mentre le porte della villa si aprirono all'istante. Delle voci austere le urlavano di fermarsi. Come se fosse possibile! I blocchi stabilizzanti si ritrassero nella scocca scintillante e Jinx partì, maniacalmente felice, con il cavalcanello che si lasciava alle spalle le villa come un super razzo della morte.</0><0>“Ci vediamo!” urlò alle sue spalle. “Bella festa!”</0>",
    "splash_art": [
      {
        "title": "jinx"
      },
      {
        "title": "arcane jinx"
      },
      {
        "title": "crime city jinx"
      },
      {
        "title": "firecracker jinx"
      },
      {
        "title": "heartseeker jinx"
      },
      {
        "title": "odyssey jinx"
      },
      {
        "title": "star guardian jinx"
      }
    ]
  },

  "ksante": {
    "id": "ksante",
    "name": "K'SANTE",
    "title": "L'orgoglio di Nazumah",
    "quote": "“Nessun mostro è più grande dell'orgoglio.”",
    "region": "Shurima",
    "biography_preview": "Sprezzante e coraggioso, K'Sante affronta mostri colossali e gli spietati Ascesi per proteggere la sua patria, Nazumah, un'ambitissima oasi tra le sabbie di Shurima. Dopo essersi separato dal suo compagno, K'Sante capisce che per diventare un guerriero degno di guidare la sua città deve prima porre freno al suo ego affamato di successo. Solo così potrà evitare la trappola dell'orgoglio, trovando la saggezza necessaria per sconfiggere i mostri che minacciano il suo popolo.",
    "biography": "<0>K'Sante è cresciuto immerso nella storia della sua patria. A cena, suo padre gli narrava le storie dei loro antenati, che con forza e coraggio resistettero alla tirannia degli Ascesi. Sua madre raccontava delle temibili belve che i fondatori di Nazumah avevano abbattuto nel loro viaggio verso sud, nella traversata di Shurima, che portò alla scoperta di una zona ricca dei più rari tesori del deserto: scroscianti cascate, verdi alture e una copiosa fauna. Lontano dalle mire e dalla superbia degli Ascesi, la libera repubblica di Nazumah mise le sue radici. K'Sante assorbiva ogni parola e giurava che sarebbe diventato il più grande guerriero-cacciatore di Nazumah, un combattente degno degli eroi delle storie, capace di guidare le generazioni a venire.</0><0>Per vent'anni, K'Sante si addestrò con vari maestri di arti marziali. Furono però i suoi genitori a insegnargli il rispetto per i nemici di Nazumah: predatori spietati, imperialisti guerrafondai che bramavano le risorse della città-stato. Per mantenere la libertà della repubblica non sarebbe bastata la forza bruta, gli dicevano sempre. Durante il suo addestramento, K'Sante studiò presso i saggi nazumani come i materiali ottenuti dalle prede più formidabili potessero essere utilizzati per costruire le armi e le infrastrutture che avevano permesso alla sua patria di prosperare per cinque secoli.</0><0>Nelle sue prime cacce, K'Sante strinse molte amicizie, ma la più forte fu con un giovane di Marrowmark di nome Tope. Mentre K'Sante era inarrestabile in corpo a corpo, Tope era specializzato nell'assalto dalla distanza. Con la loro intesa impareggiabile, i due riuscivano a sconfiggere branchi di rocciorsi, predoni shakkal e persino gli assalti degli Xer'Sai. Con il loro lavoro di squadra, si rinforzava anche il loro legame.</0><0>Una notte, al chiar di luna, K'Sante confessò a Tope che i suoi sentimenti andavano oltre il cameratismo. Quando scoprì che Tope ricambiava, i due si abbracciarono teneramente e si diedero il primo bacio. Trovandosi lì insieme, sotto le stelle, ebbero la sensazione che tutto fosse al suo posto.</0><0>Ma non lo era.</0><0>Due Ascesi, l'imperatore Azir e il magus Xerath, stavano tormentando il continente in una guerra per il dominio di Shurima, nella quale entrambi schieravano mostruosi abomini. Gli esploratori di Nazumah scoprirono una di queste creature: un colossale predatore a forma di leone e cobra, che si era allontanato dalla battaglia e terrorizzava la savana. Quando i capi della città-stato chiesero chi potesse domare la bestia, K'Sante e Tope si fecero avanti.</0><0>Al loro primo tentativo, la bestia respinse ogni attacco con poteri che nessun uomo aveva mai visto prima. Scoprirono che la sua corazza, che la copriva da capo a coda, si rigenerava dai colpi non letali. I due non riuscirono a versare il suo sangue e furono costretti a fuggire dalla tana del cobraleone a mani vuote, lasciandolo in liberà.</0><0>I due provarono e riprovarono.</0><0>K'Sante era divorato dalla frustrazione. Per diventare il più grande di Nazumah, doveva uccidere la bestia. Nient'altro importava. Iniziò ad allenarsi dall'alba al tramonto, convinto che Tope avrebbe capito.</0><0>Tope, nel frattempo, studiava la bestia. Propose delle strategie a K'Sante, che le ascoltava annuendo tra una sessione di allenamento e l'altra. Tra sé, Tope si chiedeva se fossero abbastanza forti.</0><0>Il loro più grande successo fu uno scontro nel quale riuscirono a rubare un pezzo della corazza del cobraleone. Tope fu felice del progresso e pensò che, con un po' di aiuto, avrebbero potuto fare altri passi avanti.</0><0>Ma K'Sante era furioso. Aveva iniziato a vedere il cobraleone come una sua missione personale e solo uccidendolo avrebbe scongiurato il fallimento. I suoi idoli d'infanzia non avevano mai fallito in battaglia. E quindi non l'avrebbe fatto nemmeno K'Sante, soprattutto non accettando ulteriore aiuto in quella che era diventata la sua battaglia, quella con cui avrebbe dimostrato il suo valore. Aveva provato le idee di Tope, che non stavano funzionando, e ora lo stesso Tope diceva che non erano abbastanza forti? K'Sante non era disposto ad accettarlo. Iniziò a domandarsi se Tope non fosse un peso, e presto liquidò le sue strategie, definendole inutili.</0><0>Ferito, Tope disse che nemmeno l'addestramento folle stava dando risultati. La determinazione di K'Sante, un tempo ammirevole, si era trasformata in un'ossessione egocentrica.</0><0>Il dolore e la rabbia non facevano che peggiorare a ogni scontro col cobraleone, portando a ulteriori litigi. Si scambiavano sempre meno parole, finché un giorno smisero di parlarsi del tutto. Alla fine, l'unica cosa sensata sembrò quella di separarsi.</0><0>Nel corso dell'anno successivo, K'Sante continuò ad allenarsi, solitario e testardo. Faceva progressi concreti, ma i progressi non portavano alla vittoria. Infine realizzò che la creatura non poteva essere battuta solo con la forza. Aveva bisogno di aiuto.</0><0>K'Sante trovò il coraggio di presentarsi a casa di Tope, ma scoprì che il suo ex compagno era tornato a Marrowmark. Trovò invece sua zia, che gli diede il diario di Tope, spiegando che il nipote l'aveva lasciato per assisterlo nella sua lotta contro il grande mostro.</0><0>K'Sante pianse sul diario di Tope. Iniziò a notare le costanti dei loro errori e, quando arrivò alle note sul cobraleone, rimase sbalordito. Tope sosteneva che la bestia fosse un Baccai, frutto di un'Ascensione fallita. Teorizzava che Xerath, noto per il suo malvagio abuso della magia, avesse obbligato la fauna di Shurima a sottoporsi al rituale dell'Ascensione. K'Sante lesse il diario tutto d'un fiato e scoprì le teorie di Tope per uccidere il Baccai. C'erano tantissime idee che non l'avevano nemmeno sfiorato. Entro sera, aveva già formulato un piano per provare i metodi di Tope su mostri minori.</0><0>Mano a mano che affinava le sue abilità, K'Sante iniziò a riflettere sulle parole dei suoi genitori e capì che l'orgoglio l'aveva indotto in errore. Non aveva trattato le idee di Tope col rispetto che meritavano e non le aveva mai provate fino in fondo. Aveva rispettato più il suo nemico del suo compagno. Col tempo, si fece una ragione dei suoi passi falsi e iniziò a guardare al futuro, grato per ciò che avevano condiviso ma anche felice di continuare il suo cammino con una nuova prospettiva.</0><0>Sotto un cielo scarlatto, K'Sante affrontò nuovamente il cobraleone. Calcolando ogni manovra, schivò i colpi della bestia e iniziò a colpirla a ogni passo falso. L'alba si fece tramonto. Aveva le armi distrutte ed era coperto di sangue, ma il suo spirito non era pronto a piegarsi. Quando la creatura si stancò, K'Sante colse l'occasione, ispirato dalle teorie di Tope, e la mise con le spalle a una cascata nazumana, dove le acque indebolirono la corazza del cobraleone e gli permisero di sferrare il colpo di grazia.</0><0>Esausto, K'Sante si alzò orgoglioso, fiero non solo della sua impresa, ma anche del suo viaggio.</0><0>Al suo ritorno, K'Sante fu celebrato in tutta Nazumah. In accordo con la tradizione, donò ai saggi il corpo della creatura, affinché potessero studiarlo, e tenne per sé due pezzi di corazza per affinare i suoi ntofo. Sfruttavano le sue proprietà rigenerative e quindi, quando il guscio esterno si rompeva, K'Sante poteva brandirli come lame affilate, in attesa che tornassero alla forma di partenza. Come tocco finale, incise sugli ntofo un simbolo del cobraleone, disegnato da Tope sul suo diario. Il loro tempo insieme si era concluso, ma K'Sante sapeva che doveva anche a lui il suo successo.</0><0>Oggi K'Sante è considerato l'orgoglio di Nazumah. Lui però sa che, se vuole diventare il suo più grande condottiero, non dovrà mai più permettere all'ego di annebbiare il suo giudizio. Il futuro della sua patria, davanti alla minaccia degli Ascesi, è tutto fuorché sicuro. Se Azir o Xerath osassero marciare verso sud, K'Sante sarà pronto ad affrontarli.</0>",
    "tale_title": "Tutto ciò che non ci siamo detti",
    "tale_author": "Michael Luo",
    "tale_preview": "K'Sante si terge la fronte, pulendosi dal sudore e dalla polvere con le mani insanguinate...",
    "tale": "<1>{{chapter_one}}</1><0>K'Sante si terge la fronte, pulendosi dal sudore e dalla polvere con le mani insanguinate. Ha la schiena curva e le sue ferite sono ancora fresche, ma riesce comunque a svettare sulla decina di assalitori che lo circondano. Alle loro spalle ci sono cadaveri che cuociono sotto il calore di Shurima, i folli seguaci degli Ascesi che vogliono la morte di K'Sante.</0><0>I fanatici rimasti alzano le spade. K'Sante riesce a scorgere i riflessi della luce sulle loro lame. Sa che il sole li guarda dall'alto, in attesa della sua prossima mossa. Riflette sull'idea di morire lì e sputa per terra. Era solo una semplice imboscata. Non era diventato l'orgoglio di Nazumah solo per morire nella stessa savana dove i suoi avi avevano sconfitto nemici ancor più temibili. Questi erano al massimo predoni, persi nel delirio di conquista di un qualche stregone fuori di senno.</0><0>I fanatici urlano e partono alla carica, accompagnati dal rumore degli arbusti secchi sotto i loro stivali. K'Sante osserva i loro movimenti. Sono privi di strategia, alimentati solo dalla sete di sangue. Stringe i denti e, nonostante le gambe martoriate, il torace ferito e il sapore del suo stesso sangue in bocca, si prepara allo scontro.</0><0>Metallo contro metallo. Gli ntofo di K'Sante bloccano un fendente letale. Con un grido di rabbia, respinge la lama del fanatico, sfruttando il peso delle sue armi. Le ha progettate così, con una struttura rettangolare ricavata dalla corazza del cobraleone, uno dei materiali più forti di tutta Shurima.</0><0>Un fanatico riesce a ferire la guancia di K'Sante con un attacco a sorpresa. Lui grugnisce per il dolore e spinge gli ntofo nel nemico che sta bloccando, facendolo crollare a terra, poi muove le sue armi con un elegante movimento ad arco, colpendo il nuovo assalitore. Ride. Per qualche motivo, in quel momento, uccidere un Baccai gli sembrava più facile che respingere quelle ondate di fanatici degli Ascesi.</0><0>“Morte al miscredente!” urlavano. “Così ha ordinato il magus!”</0><0>K'Sante avrebbe molte cose da dire, sul conto di Xerath, ma parlare con i seguaci del magus sarebbe uno spreco. Presto si uniranno ai loro compagni, che non possono certo riferire messaggi, e inoltre preferirebbe parlare di persona a Xerath, per chiarire al magus che è stato proprio lui a uccidere l'abominio Baccai. Pensare che il magus, autoproclamatosi “dio”, abbia creato un cobraleone per terrorizzare gli innocenti...</0><0>L'idea fa rivoltare lo stomaco a K'Sante. Il suo popolo e la sua cultura sono il suo orgoglio. Purtroppo per i seguaci del magus, quell'orgoglio è la linfa della sua voglia di vivere. Guarda avanti, stringe le mani intorno all'impugnatura delle armi e si prepara all'ennesimo attacco.</0><0>I fanatici si lanciano verso di lui, attaccandolo da tutte le direzioni. Quanti sono? Quattro, cinque, sei? La sua vista va e viene, forse per il caldo, forse per la stanchezza. Fa un passo avanti, ma il suo ginocchio destro non regge. Si alza facendo forza sugli ntofo, giusto in tempo per parare attacchi da sopra e da sotto. I nemici lo stanno assalendo tutti insieme, pensando che abbia raggiunto il suo limite.</0><0>Neanche per idea.</0><0>Con un urlo li respinge e si rialza in piedi. Prima che possa reagire, tre frecce piovono dal cielo e si conficcano con precisione millimetrica nella gola di altrettanti fanatici. Sorpreso, K'Sante osserva i nemici ansimare, affamati d'aria, per poi crollare.</0><0>“Uccideteli!” ordina una voce.</0><0>K'Sante si volta e vede un alto guerriero in armatura, al comando di altri tre arcieri, tutti con una freccia già incoccata. Indossano abiti verde e oro, ma il volto del loro capo è nascosto da una maschera decorata.</0><0>“Non temere, nazumano,” dice il capo. “Non siamo amici degli Ascesi.”</0><0>K'Sante guarda le frecce nei cadaveri dei fanatici. “Si vede.”</0><0>Il capo ride. Ha una voce calda e piena, con un che di familiare. K'Sante non vede il suo viso, ma si tranquillizza.</0><0>I fanatici attaccano ancora una volta, proprio mentre gli inaspettati alleati di K'Sante si stanno radunando.</0><0>“Sei pronto, nazumano?” chiede il capo.</0><0>“Sempre.”</0><0>K'Sante colpisce il terreno con i suoi ntofo, spaccandolo e facendo partire delle crepe che respingono i nemici più vicini a lui. Lo strato esterno degli ntofo si rompe. La loro anima, ora esposta, brilla al sole, rivelando una doppia lama in ossidiana. K'Sante inverte l'impugnatura e punta in avanti le punte acuminate. Sa che ha poco tempo, prima che lo strato protettivo si rigeneri.</0><0>K'Sante balza in avanti. Facendo appello a tutte le sue forze, si gira in volo sfruttando l'inerzia e sferra un devastante calcio rotante contro tre assalitori. Mentre cadono all'indietro, atterra con un tonfo sordo e sferra un fendente con gli ntofo, ferendoli sul torace e squarciando tanto le corazze quanto le carni.</0><0>I fanatici urlano.</0><0>Gli alleati di K'Sante emettono un grido di guerra.</0><0>Ai suoi fianchi piovono frecce che bloccano i fanatici che l'avevano circondato.</0><0>“Non voglio prigionieri!” ordina il capo.</0><0>K'Sante annuisce. Il rosso che corre sul suo viso potrebbe essere il suo sangue, oppure quello dei nemici. Nemmeno lui lo sa. Con una smorfia in viso per lo sforzo estremo, affonda le sue lame nel cuore dei nemici. Uno dopo l'altro, cadono tutti.</0><0>Alla fine, i fanatici giacciono immobili, finalmente uniti ai loro compagni caduti.</0><0>“È finita,” afferma il capo, soddisfatto.</0><0>“Sì,” dice K'Sante. “Per ora.” Si alza a fatica, grondante di sangue. Gli ntofo nelle sue mani iniziano a rigenerarsi mentre lui osserva i corpi senza vita del nemico.</0><0>“Non sei cambiato per niente, K'Sante,” dice il capo.</0><0>K'Sante alza lo sguardo. Rimossa la maschera, c'è un volto amico che lo guarda. È un'espressione che non si sarebbe mai aspettato di rivedere in quell'uomo, Tope.</0><0>“Avrai sicuramente delle domande. Ma per ora, vieni con noi.” Tope indica una direzione con un cenno della mano. “Il nostro accampamento è vicino e tu sei in pessime condizioni.”</0><0>K'Sante non riesce a nascondere il respiro affaticato. Anche se non si sente sicuro, l'idea di un po' di riposo è allettante. K'Sante annuisce e fa un passo avanti, ma il mondo inizia a girare e perde i sensi. </0><1>{{chapter_two}}</1><0>K'Sante si sveglia su un letto di legno, sotto soffici coperte. Accarezza con le dita i ricami verdi, riconoscendo le fibre resistenti tipiche dei tessuti di Marrowmark.</0><0>La tenda lo ripara dal sole, ma riesce a sentire il trambusto dell'accampamento. Stanno forgiando il ferro e martellano l'acciaio con un rumore che gli ricorda le sue armi. K'Sante si guarda rapidamente intorno e, con sollievo, vede i suoi ntofo, ora completamente rigenerati, appoggiati al montante del letto, puliti e lucidati. Esamina gli intarsi nel cobraleone, le immagini che ha inciso ispirandosi ai vecchi disegni di Tope. Chissà se Tope l'ha notato. Avrebbe detto qualcosa, nel caso? E se Tope giungesse alla conclusione sbagliata? Sono passati anni, del resto. K'Sante cerca di ricordare. Quanto tempo è passato?</0><0>“Due giorni interi,” dice una voce. “Hai dormito come un cucciolo di arma-dillo.” È Tope, con una tunica verde e oro di Marrowmark, a braccia conserte sull'uscio della tenda. Vedendo una nota di strafottenza nel suo sorriso, K'Sante risponde con un mezzo sorriso.</0><0>“Oggi niente maschera?” chiede K'Sante, alzandosi in piedi.</0><0>“Sappiamo entrambi che, se non avessi indossato una maschera, non mi avresti permesso di aiutarti con quei fanatici.”</0><0>K'Sante apre la bocca, come per protestare, per poi richiuderla con un sospiro. Nonostante i suoi sforzi per tenere a freno i suoi istinti più incauti, sa benissimo che c'è del vero, nelle sue parole.</0><0>“Le voci girano,” spiega Tope. “Negli ultimi mesi, le forze degli Ascesi hanno sconfinato a sud. Mi aspettavo di trovarli nella savana. E mi aspettavo che Nazumah mandasse le sue forze migliori. Non mi aspettavo, invece, di vedere te. Solo te. Ad affrontare più di venti soldati.”</0><0>“Pensavo di farcela.” K'Sante si alza faticosamente dal letto. Afferra la sua corazza, sotto le armi, e la indossa con una smorfia. Il suo corpo è ancora tutto dolorante.</0><0>“Ovvio che pensavi di farcela,” dice Tope a bassa voce. “E sono sicuro che ce l'avresti fatta.” Scuote la testa. “Beh, se riesci a camminare, puoi anche mangiare. Perché non mi ringrazi a pranzo? Non farò certo tornare a casa a stomaco vuoto l'orgoglio di Nazumah.”</0><0>K'Sante segue cautamente Tope fuori dalla tenda. Si trova in un accampamento di grandi dimensioni. Qualche guerriero si allena, altri sostituiscono i fili degli archi. Tra di loro, K'Sante riconosce alcuni membri del gruppo di soccorso di Tope. Lì vicino, i cuochi armeggiano tra pentole di ghisa. Da una si diffonde un aroma confortante e familiare: manioca, patate dolci e farina di mais. In un'altra cuociono pomodori, cipolle, carne di capra, riso e peperoni.</0><0>Tope accosta un paio di sedie a un tavolo libero. Un giovane con l'armatura di due taglie troppo grande si presenta subito con due bicchieri pieni.</0><0>“Vino di palma?” propone Tope.</0><0>K'Sante è tentato. È la sua bevanda preferita di casa. Ma rifiuta. Preferisce rimanere lucido, non sapendo come finirà la conversazione. “Acqua,” risponde. “Per favore.”</0><0>Tope lancia uno sguardo al cameriere. “Acqua per lui.”</0><0>Il giovane se ne va di corsa.</0><0>“Dimmi, come ti chiamano, qui?” chiede K'Sante.</0><0>“Re o signore, solitamente,” dice Tope, impassibile. K'Sante esita. Tope tira un pugno sul tavolo e scoppia a ridere. “Sto scherzando! Dopo tutti questi anni, pensi che mi metterei una corona, come un pazzo Asceso?”</0><0>“Non voglio neanche immaginare cosa direbbe tua zia,” risponde K'Sante.</0><0>“Oh, mi diserederebbe. E in pubblico, così i nostri avi non si offenderebbero,” risponde Tope, imitando la voce della zia. </0><0>K'Sante ride.</0><0>“Non scherzo,” aggiunge Tope, ridendo a sua volta. “I tuoi genitori farebbero lo stesso.”</0><0>Versa dell'acqua per sé e K'Sante, mentre il cameriere torna con due piatti di cibo. K'Sante sente lo stomaco che borbotta alla vista del riso pepato, tinto di arancione dalle spezie che lo rendono così fragrante e fumante.</0><0>“Prego,” dice Tope. “Buon appetito.”</0><0>Mangiando, K'Sante esamina Tope e l'accampamento. Sembrano tutti felici, nonostante la guerra. Dai tavoli vicini giungono risate e racconti delle imprese in battaglia. C'è un viavai di uomini e donne, che salutano cortesemente mentre si dirigono verso le loro postazioni. C'è un'atmosfera frenetica e animata, ma quando Tope chiede altro cibo o qualcosa da bere, tutto gli viene portato senza problemi.</0><0>“Vedo che ce l'hai fatta,” osserva K'Sante.</0><0>Tope sorseggia il suo vino. Poi alza la mano e indica il resto dell'accampamento. “Sì, ce lo fatta a guidare la mia banda di sciocchi. Per ora, nessuno mi ha rimosso dal comando. Incredibile, vero?”</0><0>“Sei troppo testardo perché succeda.”</0><0>“Il ghepardo che dà del macchiato al leopardo!”</0><0>I due sorridono. K'Sante nota i lineamenti induriti sul volto di Tope, tra i segni dell'età e le cicatrici. Sono nuove? O fanno parte di ciò che non aveva notato in passato? K'Sante cerca qualcosa. Rabbia, tristezza, dolore? Il senso di colpa lo attanaglia. Continua a mangiare e si guarda intorno, mentre il trambusto dell'accampamento riempie quella pausa nella loro conversazione.</0><0>“Comandante,” dice Tope. “Ecco come dovrebbero chiamarmi. Ma non mi piace, quindi ho ordinato che non lo facciano.”</0><0>“Almeno non sei l'orgoglio di Marrowmark,” dice K'Sante.</0><0>“Ah! Quel titolo è sempre stato meglio a te che a me. Ho sentito che ci saranno dei festeggiamenti in tuo onore, giusto?”</0><0>K'Sante risponde con umiltà. “Ah, sì. Nella Sala della Caccia a Nazumah.”</0><0>Tope è colpito. “Proprio dove ci allenavamo. Ma è fantastico! Tua madre e tuo padre... verranno, immagino.”</0><0>“Non potrei impedirlo.”</0><0>“Non ce la faresti nemmeno tu.”</0><0>K'Sante ride.</0><0>“Quando sarà?” chiede Tope.</0><0>K'Sante inghiotte un altro boccone di riso pepato. “Il mese prossimo. Il primo fine settimana.”</0><0>“Oh, più o meno quando mi sposerò!” aggiunge Tope con una nota di felicità nella voce.</0><0>K'Sante esita e si trova senza parole. Con prontezza, sorride. “Congratulazioni!”</0><0>“Grazie,” risponde Tope con un sorriso, ignaro della confusione di K'Sante. “A quanto pare ci perderemo le rispettive giornate speciali.”</0><0>K'Sante ride di nuovo. Dopo tutti questi anni, Tope non ha perso la sua arguzia. Era proprio quella che lo aveva affascinato, ai tempi. Nelle loro interazioni c'era sempre una risata. A caccia, a cena, a letto. Le gioie che avevano condiviso nell'amore sono senza tempo.</0><0>A K'Sante manca. Eppure, sa che separarsi è stata la scelta giusta. Quell'ultima caccia al cobraleone li divise. Erano giovani. Erano forti. Non erano d'accordo su niente. Che cosa buffa, l'orgoglio. A volte rivela la versione peggiore delle persone.</0><0>K'Sante non si sarebbe mai aspettato di pranzare con lui. Ma non è impreparato. Anni fa, si era detto che, se fosse successo, non ci sarebbero state recriminazioni. Il passato è il passato. E in effetti è più curioso del presente e del futuro.</0><0>K'Sante alza lo sguardo dal piatto. “Come vi siete incontrati?”</0><0>“È una storia divertente,” risponde Tope. “L'ho conosciuto a scuola.”</0><0>“A scuola?”</0><0>“Sì,” risponde Tope, per poi fermarsi. “Dopo il cobraleone, sono tornato a Marrowmark. Sono tornato a scuola. Sai che ho sempre amato studiare le sfumature del combattimento. Mi sono preso un paio d'anni per istruirmi sulle strategie delle culture lontane. Noxus, Demacia, e persino i tristi e freddi guerrieri del Freljord.”</0><0>K'Sante si finge sorpreso. “Ed è bastato quello, a convincerli a nominarti comandante?” Sbuffa a denti stretti, con fare drammatico. “In guerra la gente è proprio disperata.”</0><0>Tope sorride. “Vedo che non hai perso la tua vena umoristica.”</0><0>Si appoggia sullo schienale. “Abbiamo fatto strada, K'Sante. Eravamo solo due cacciatori... come dicevano? Tutto talento e niente disciplina?”</0><0>K'Sante annuisce. “Ora abbiamo un po' di talento e un po' di disciplina... a volte.”</0><0>Tope ride, con quella sua risata chiassosa e libera. K'Sante ricorda il calore di quei momenti di gioia fragorosa, con cui Tope è sempre riuscito a mettere tutti a proprio agio. K'Sante sospira, rilassa le spalle e, per la prima volta dall'inizio del pasto, si appoggia allo schienale della sedia.</0><0>“Non ho mai avuto l'occasione dirtelo,” esclama Tope, “forse perché ai tempi non lo pensavo, ma ora... se non te lo dicessi, me ne pentirei. Ascoltami.”</0><0>K'Sante nota che Tope si sta nervosamente pulendo le unghie, prima di proseguire.</0><0>“Mi dispiace,” dice finalmente, alzandosi in piedi. “Ai tempi non ti ho dato supporto. Durante la battaglia col cobraleone, dico. Se non altro, non come avresti voluto. Non avevo capito cosa significava, per te...”</0><0>“No,” lo interrompe K'Sante.</0><0>Ha pensato più volte a questa ipotetica conversazione. Qualche anno prima, non riusciva a pensare ad altro. Aveva pensato a come si sentiva, e perché. Poi, più avanti, il pensiero era diventato meno frequente, rimanendo con lui come una lezione di vita. Un promemoria di come il rapporto lo avesse fatto crescere, e di come gli avesse fatto realizzare i danni che può fare il suo orgoglio.</0><0>Ha impiegato ancor più tempo a capire che, persino ora, il suo orgoglio è una forza, una capace di allontanare le persone e di rovesciare gli esiti delle battaglie. In amore non è poi così diverso. Uccidere i nemici è facile. Appianare i conflitti no.</0><0>Ultimamente, K'Sante non pensa più di tanto a questa conversazione. A volte non ci pensa del tutto. Non si aspettava che l'avrebbe affrontata oggi, ma tutti quegli anni a pensarci non lasciano spazio ai dubbi su cosa dire.</0><0>“No,” risponde K'Sante con convinzione, sporgendosi verso Tope. “Io ho fatto del male a te.”</0><0>Sospira. “Sì, il cobraleone è stato problematico. E sì, per me ucciderlo voleva dire tutto. Volevo dimostrare di essere il più grande guerriero di Nazumah. Ma non dovevo farlo in un modo che ti sminuisse. Ho persino usato i tuoi appunti. Sei stato tu a scoprire che era un Baccai. Solo così ho potuto finire ciò che avevamo iniziato. Te ne sono grato.”</0><0>K'Sante abbassa lo sguardo verso i piatti, ancora mezzi pieni. Segno di una conversazione intensa. I suoi occhi incontrano quelli di Tope. “Sarei potuto essere un compagno migliore. Mi dispiace. Mi dispiace veramente.</0><0>Mentre la brezza del deserto gli accarezza la pelle, vede il viso di Tope distendersi. Il sole dev'essere tramontato. Non ricorda nemmeno quando sia successo.</0><0>Riprende il fiato e sorride. “Ma anche tu dovresti ringraziare me.”</0><0>“Eh?” risponde Tope, intrigato. Beve un sorso di vino senza distogliere lo sguardo da K'Sante. “E come mai?”</0><0>“Facendo ciò che ho fatto, ti ho aiutato sia nella tua carriera, sia nella tua vita amorosa.”</0><0>Tope scoppia a ridere a crepapelle, tanto da farsi uscire il vino da naso. La sua risata è contagiosa. Il suono dei due uomini felici sembra ballare al ritmo dei canti intorno al falò.</0><0>“Il tuo orgoglio,” dice Tope, asciugando le gocce di vino cadute sul tavolo. “È sempre rimasto al suo posto. È il tuo punto di forza e sono convinto che i nazumani siano fortunati ad averti. In tempi come questi, non potrebbe esserci un orgoglio di Nazumah migliore.”</0><0>K'Sante si mette comodo e si gode lo sconfinato cielo della sera. Si era immaginato che questa conversazione sarebbe finita in un milione di modi diversi. Vedere il successo di Tope, sentire com'è andato avanti, vederlo maturo, e al tempo stesso realizzare che è maturato anche lui stesso, è un sollievo.</0><0>Prende una brocca di vino di palma e se ne versa un bicchiere. “E non potrebbe esserci un comandante migliore per Marrowmark.”</0><0>“E allora brindiamo,” esclama Tope. “Ascesi, imperi, o belve che siano...”</0><0>“Niente e nessuno sfiorerà le nostre case, finché ci saremo noi!”</0>",
    "splash_art": [
      {
        "title": "ksante"
      },
      {
        "title": "empyrean ksante"
      },
      {
        "title": "prestige empyrean ksante"
      }
    ]
  },

  "maokai": {
    "id": "maokai",
    "name": "MAOKAI",
    "title": "Il treant demoniaco",
    "quote": "“Intorno a me ci sono solo gusci vuoti, senza anima, senza paura... ma io porterò loro la paura.”",
    "region": "Isole ombra",
    "biography_preview": "Maokai è un rabbioso e imponente treant che combatte gli orrori innaturali delle Isole Ombra. Venne trasformato in una forza vendicativa dopo che un cataclisma magico distrusse la sua terra natia, sopravvivendo alla non-morte solo grazie alle acque vitali infuse nel suo legno. Maokai era un pacifico spirito della natura, ma oggi combatte con ferocia per scacciare il flagello della non-morte dalle Isole Ombra e riportarle al loro antico splendore.",
    "biography": "<0>Maokai è un rabbioso e imponente treant che combatte gli orrori innaturali delle Isole Ombra. Venne trasformato in una forza vendicativa dopo che un cataclisma magico distrusse la sua terra natia, sopravvivendo alla non-morte solo grazie alle acque vitali infuse nel suo legno. Maokai era un pacifico spirito della natura, ma oggi combatte con ferocia per scacciare il flagello della non-morte dalle Isole Ombra e riportarle al loro antico splendore.</0><0>In un tempo immemore, dal profondo degli oceani emerse un arcipelago di isole di roccia e argilla. Con la loro creazione, nacque anche lo spirito della natura noto come Maokai. Prese la forma di un treant, un'alta figura coperta di corteccia, con lunghi arti simili a dei rami. Maokai sentiva la profonda solitudine di quelle terre e percepiva la capacità di poter far crescere la vita. Vagò di isola in isola, alla ricerca di segni di vita, sentendosi sempre più misero nella sua solitudine.</0><0>Su un'isola collinare, coperta di terre morbide e fertili, Maokai percepì un'energia sconfinata che sgorgava dal suolo. Tuffò le sue possenti radici, finché non raggiunsero una magica fonte di acqua vitale, che bevette a sazietà. Grazie al potente liquido, fece crescere centinaia di piccoli alberi, che piantò in giro per le isole.</0><0>Le terre si ricoprirono di lussureggianti foreste, con radure di svettanti verdipini e selve fittissime, imbevute di magia miracolosa. Magnifici alberi, con grandi chiome e robuste radici, coprivano l'isola con il loro verde fogliame. Gli spiriti della natura vennero attirati dalla lussureggiante vegetazione e gli animali prosperavano grazie alla fertilità della terra.</0><0>Quando gli umani raggiunsero le isole, anche loro iniziarono a prosperare grazie a questa abbondanza e formarono una società di studiosi illuminati, dediti all'esplorazione dei misteri del mondo. Maokai non si fidava della loro presenza, ma non poteva fare a meno di notare il loro rispetto per la santità della terra. Percependo la profonda magia delle foreste, gli umani costruirono le loro case in zone con poca vegetazione, per non disturbare gli spiriti della natura. Di tanto in tanto Maokai si rivelava direttamente a chi riteneva più affidabile, benedicendolo con la conoscenza più preziosa delle isole, il suo dono più grande: la sorgente sotterranea in grado di curare le ferite mortali.</0><0>Passarono i secoli, e Maokai continuò a vivere nella sua pace idilliaca, finché sulle spiagge non approdò un esercito giunto dall'altro lato del mare. Maokai capì subito che c'era qualcosa di terribilmente sbagliato. Il re di quegli uomini, accecato dal dolore, aveva portato il cadavere della sua regina, nella speranza di farla resuscitare. Fu così che immerse le sue carni in putrefazione nelle acque guaritrici. Rianimata come un cadavere marcescente, la regina implorò di tornare alla morte. Il re cercò di annullare ciò che aveva fatto, lanciando involontariamente una maledizione sulla terra.</0><0>Da svariate leghe di distanza, Maokai percepì le prime vibrazioni del disastro che avrebbe devastato le isole. Percepì una forza terrificante accumularsi sotto il suolo e sentì un brivido ghiacciato.</0><0>Con il diffondersi della rovina, Maokai affondò disperatamente le sue radici nel terreno, attingendo alle acque guaritrici e saturando ogni fibra del suo essere con la loro magia. Maokai ritirò le radici prima che l'acqua maledetta lo raggiungesse, recidendo ogni legame con la fonte. Gridò in preda alla rabbia, perché la fonte sacra che aveva affidato agli uomini era ormai corrotta. I vortici sottomarini continuarono ad agitare le acque, finché non rimase più nulla di puro.</0><0>Pochi secondi dopo, le nebbie che circondavano le isole si fecero più scure e si diffusero sopra le terre, intrappolando tutte le cose viventi in uno stato innaturale tra la vita e la morte. Maokai fu costretto ad assistere impotente mentre tutto ciò che conosceva (piante, spiriti della natura, animali e umani) si contorceva in un'ombra perversa. La sua furia continuava a crescere: la grande bellezza che aveva coltivato, partendo da tanti piccoli alberelli era caduta in rovina, in un istante, per colpa della sciocca mano dell'uomo.</0><0>La nebbia debilitante avvolse Maokai, che pianse vedendo i fiori che ornavano le sue spalle appassire e tramutarsi in polvere. Il suo corpo si contorse in una massa di radici nodose e rami intrecciati, mentre la nebbia continuava a succhiare la sua forza vitale. Ma il cuore di Maokai era saturo delle preziose acque vitali, salvandolo dal terribile destino della non-morte.</0><0>Mentre spettri grotteschi e orrendi abomini invadevano la terra, Maokai venne attaccato da un manipolo di uomini senza vita. Colpì gli spiriti con i suoi arti simili ai rami, con una violenza maniacale, realizzando che la forza dei suoi colpi poteva distruggerli e ridurli in polvere. Maokai tremò per il disgusto: non aveva mai ucciso prima. Attaccò furiosamente le figure, ma ne arrivavano a centinaia. Si vide costretto a ritirarsi.</0><0>Con la sua terra in rovina e i suoi compagni tramutati in orrori senza morte, Maokai fu tentato di abbandonare l'incubo delle isole. Nel profondo, però, sentiva le acque sacre che gli davano vita. Era sopravvissuto alla rovina portando con sé il cuore delle isole. Non poteva abbandonarle proprio ora. Essendo il primo spirito della natura delle Isole Benedette, sarebbe rimasto a combattere per l'anima della terra.</0><0>Pur circondato da infinite orde di nemici e dalle nebbie oscure, Maokai combatté con furore per vendicarsi e sconfiggere il male che affligge le isole. Il suo unico piacere è colpire con violenza gli spettri senz'anima che si aggirano per le sue terre.</0><0>Ogni tanto Maokai riesce a sottomettere la nebbia e i suoi spiriti senza morte, liberando una radura o un boschetto dalla loro stretta. Anche se è da tempo che non sboccia nuova vita in quelle terre maledette, Maokai cerca di creare dei rifugi, anche solo temporanei, liberi dal risentimento e dalla rovina.</0><0>Finché Maokai continuerà a combattere, la speranza non si spegnerà, perché nel suo cuore si nascondono le acque della vita, l'ultima possibilità di ripristinare l'antico splendore delle isole. Se la terra dovesse ritrovare il suo stato originario, anche Maokai rinuncerebbe alla sua forma contorta. Lo spirito della natura ha dato vita a queste isole, tanto tempo fa, e si rifiuta di arrendersi fino a che non le farà germogliare nuovamente.</0>",
    "tale_title": "Germoglio notturno",
    "tale_author": "Rayla heide",
    "tale_preview": "Il vento gelido fischia nelle crepe della mia corteccia... un suo suono cupo e tetro. Ho un brivido. I miei arti hanno da tempo dimenticato il tepore dell'estate.",
    "tale": "<0>Il vento gelido fischia nelle crepe della mia corteccia... un suo suono cupo e tetro. Ho un brivido. I miei arti hanno da tempo dimenticato il tepore dell'estate.</0><0>Le imponenti forme che mi circondano si rompono e cadono sotto le raffiche. Le loro vite sono morte tempo fa; ora sono soltanto i miei silenziosi compagni. I loro fragili tronchi rimangono come gusci vuoti, grigi ricordi della lussureggiante foresta che un tempo cresceva su questa terra.</0><0>Uno spirito si agita tra gli alberi davanti a me, pallido e spettrale, nell'aria notturna. La mia corteccia è immobile. Normalmente avrei perforato il suo cuore con le mie radici, ma oggi non mi muovo, per non allertare lo spettro della mia presenza. Sono stanco di resistere. La mia sola esistenza è un atto di resistenza contro la maledizione che infesta queste terre.</0><0>I suoi occhi vitrei vagano nel vuoto. Non c'è nulla di vivo e vulnerabile ad alimentare la sua amarezza, su quest'isola morta. Nulla da cacciare o da consumare. Lo spirito striscia tra gli alberi, abbandonandomi alla mia solitudine.</0><0>Guardo la foresta di ombre e mi tremano i rami. Il mio sguardo coglie una piccola fiamma rossa che brilla nel grigio infinito. Su un cumulo di terra nera, il più piccolo dei boccioli sbuca dal terreno, con petali così colorati da bruciarmi gli occhi.</0><0>È un germoglio notturno. Tempo fa, fiori come questo ricoprivano tutte le Isole Benedette, sbocciando nelle sere del solstizio d'estate. I fiori appassivano entro il mattino, lasciando solo petali anneriti, per poi sparire fino all'anno successivo. Per una sola notte illuminavano la foresta con il loro rosso acceso. Sembrava quasi un incendio.</0><0>Mi guardo intorno e per un fugace momento ho la speranza che intorno al fiore ce ne siano altri. Purtroppo c'è solo il triste grigio di queste isole morte.</0><0>I miei rami scricchiolano mentre avanzo con passo incerto. Mi avvicino al germoglio, quasi ipnotizzato, schiacciando un tappeto di foglie secche. La mia colossale figura svetta sopra la sua forma delicata. Mi chino fino a che il mio volto non è a pochi centimetri dal dolce profumo dei petali. La potente acqua che scorre nel mio cuore si agita, risvegliandosi. Ha riconosciuto la vita.</0><0>Il fiore è inclinato, quasi come se fosse curioso. Delle profonde venature vermiglie si diffondono in ogni petalo, mentre lo stelo è ricoperto di una peluria argentata, soffice come il velluto. Potrei passare un'eternità a bearmi di ogni suo dettaglio.</0><0>In ogni secondo cresce e cambia in modi impercettibili. Lo stelo si fa più alto, mentre i petali si schiudono lentamente. Questo movimento, per quanto sottile, mi incanta. Osservo il germoglio schiudersi per rivelare i filamenti interni, mentre il suo inebriante profumo inonda di colori la mia mente. Per un momento dimentico il freddo, il cupo vento, la mia amarezza.</0><0>Una pallida luce si accende, risvegliandomi. Si avvicina il bagliore di una figura. La mia corteccia avverte un formicolio. Nulla, in questi boschi senza vita, è un alleato.</0><0>Lo spirito maledetto sta tornando, attratto dal movimento. La vita non è immobile come la morte.</0><0>Tendo i miei arti con furia, accogliendo la violenza.</0><0>Per una notte, qualcosa di vivo esisterà in queste isole desolate, indisturbato dalle loro forze corrotte.</0><0>Lo spirito plana verso di noi. Un tempo era una donna umana, ma ora è pallido e trasparente. La sua vacua espressione si fa famelica non appena vede il rosso del germoglio.</0><0>Lo spettro si lancia verso il fiore, tentando di inalare la sua fragile vita. Prima che il germoglio appassisca, attacco e colpisco lo spirito alle gambe. Lo spirito urla, ritraendosi come se si fosse bruciato, e io ruggisco. L'acqua nel mio cuore è un anatema, per questi esseri innaturali.</0><0>Si contorce e si libera dalla mia stretta. Muovo le radici e le sbatto sul terreno. L'impatto apre la terra, mandando onde d'urto intorno a me. Il riverbero colpisce lo spettro, che si ritrae agonizzante. Rido amaramente. Mentre si dimena, lo perforo con i miei rami, dissolvendolo.</0><0>Dal terreno si alza la nebbia, accompagnata dal suo fetore. Mentre il vento stride, decine di spiriti si materializzano al mio cospetto, guardando in silenzio la scena davanti ai loro occhi. Io e il germoglio notturno ci ergiamo davanti al muro di ombre. Non permetterò che distruggano l'unica cosa pura in questo mare di oscurità.</0><0>Metto tutta la mia furia nei colpi, respingendo rabbiosamente gli spettri. Non posso distruggere tutti gli spiriti delle isole, ma posso respingerli per un po' di tempo. Uno spettro cerca di passarmi oltre. Urlo e sollevo le mie radici per perforargli il cuore, facendolo sparire nella foschia.</0><0>La mia forza si sta esaurendo, con tutti questi spiriti, ma mi rifiuto di arrendermi.</0><0>Il fiore cresce sotto la luce della luna, ignaro della battaglia per la sua esistenza. Un singolo petalo cremisi cade dal suo bocciolo perfetto, come una singola goccia di sangue. Il ciclo vitale del germoglio si avvicina alla fine, portando con sé la morte e il riposo. Ma non lo desidero. Mi sembra di poter liberare l'isola dal suo flagello, con la sola forza della mia rabbia.</0><0>La nebbia maledetta si è alzata sopra gli alberi, muovendosi in grandi nubi. Una schiera infinita di spiriti emerge dall'ombra, con le bocche spalancate dal terrore della fame. Mi alzo con tutta la mia altezza, colpendo gli spiriti famelici con i miei rami, riducendoli in polvere, uno dopo l'altro. Eppure continuano ad arrivare.</0><0>Grido e muovo vorticosamente i miei arti, nutrendo la tempesta con la mia furia, fino a che non si tramuta in un uragano. Mi beo del caos vorticante che si agita intorno a me e al fiore. Colpisce gli spiriti, respingendoli oltre gli alberi. Sono riuscito a creare un piccolo santuario dove la vita può crescere, anche in questo incubo.</0><0>Mi giro verso il fiore. Siamo in silenzio, insieme, nell'occhio del ciclone, circondati dalla follia. Un secondo petalo fiammeggiante cade dal germoglio, seguito da un altro. La mia energia è assorbita dall'uragano, ma non mi arrendo, mentre infuria la tempesta. Attimo dopo attimo, il germoglio cade fino a rivolgersi al terreno. È perfetto, nel suo lento declino naturale. Non riesco a distogliere lo sguardo, mentre perde lentamente la sua corona di petali, appassendo.</0><0>È morto.</0><0>Abbasso i miei rami e la tempesta si quieta. Sopra di me, il cielo è grigio ardesia, il tipico colore che caratterizza queste terre desolate. La tristezza della foschia riemerge, e con essa gli spiriti. I loro volti sono vuoti, perché non percepiscono più la vita illecita del germoglio. Non assaporano più la gioia dell'uccisione.</0><0>Si ritirano nelle foreste. Colpisco uno spettro con le radici, disperdendo la sua essenza nella foschia. Gli altri si allontano da me, tornando alla loro disperazione.</0><0>La terra sembra uguale, ma queste isole non sono la stessa grigia distesa di ieri. Le acque della vita si agitano dentro di me e il suolo sotto le mie radici è di nuovo fertile.</0><0>Anche se i suoi petali diventeranno polvere, la luce del germoglio notturno brilla ancora nella mia mente, alimentando la mia furia. Come queste isole sono nate dal magma, io le ripulirò dalla pestilenza con una fiammata.</0><0>Seguo gli spiriti, mentre si infilano tra gli alberi senza vita.</0><0>Pagheranno per la loro malvagità.</0>",
    "splash_art": [
      {
        "title": "maokai"
      },
      {
        "title": "maokai astronauta"
      },
      {
        "title": "maokai ardente"
      },
      {
        "title": "maokai totemico"
      },
      {
        "title": "maokai vittorioso"
      },
      {
        "title": "maokai distruttore di mondi"
      }
    ]
  },

  "milio": {
    "id": "milio",
    "name": "MILIO",
    "title": "La fiamma gentile",
    "quote": "“È la luce che è in noi, la fiamma interiore, che alimenta il mio fuoco.”",
    "region": "Ixtal",
    "biography": "<0>La storia di Milio è iniziata generazioni fa con Lupé, sua nonna, e Luné, sua sorella gemella — due maestre elementali che intrecciarono i loro rispettivi Assiomi di terra e fuoco per superare le prove del Vidalion e unirsi agli Yun Tal. Ma quando Luné venne scoperta a complottare contro gli Yun Tal, entrambe le sorelle vennero accusate del crimine e punite in quanto gemelle. Lupé venne esiliata nella parte più remota di Ixtal e Luné scomparve, perdendo per sempre la fiducia di Lupé.</0><0>Quando nacque Milio, la sua famiglia aveva ormai fatto tutto il possibile per trarre il meglio da quella nuova vita. Il bambino conosceva solo amore e risate, e per lui la vita nel villaggio era un paradiso — di cos'altro c'era bisogno?</0><0>Quando Milio raggiunse l'età giusta, Lupé provò a insegnare a suo nipote gli Assiomi. Il resto dei membri della famiglia aveva fallito, mentre Milio mostrò una certa predisposizione riuscendo a comprendere gli elementi in modo naturale, ma con una grande difficoltà nell'accettare le regole e la rigidità della disciplina. Delusa, Lupé rinunciò e smise di insegnare a Milio.</0><0>Tuttavia il ragazzo continuò a imparare da solo. Senza la guida della nonna, si liberò delle limitazioni che lei aveva cercato di imporgli. Studiando direttamente la natura, creò istintivamente una propria serie di regole e alla fine si impadronì del fuoco - l'Assioma che sua nonna non voleva insegnargli.</0><0>Ma c'era qualcosa che turbava Milio. Il fuoco doveva per forza essere così distruttivo, nonostante avesse il potenziale di fare molto di più?</0><0>La risposta gli apparve una notte d'estate, mentre inseguiva il bagliore delle lucciole. Queste lo condussero da una delle cacciatrici del villaggio, che era ferita e incapace di muoversi. Milio cercò di stabilizzarla con l'Assioma del fuoco, ma non era sufficiente. Sapendo che la guaritrice del villaggio era troppo lontana, tentò disperatamente di trasformare l'Assioma in una forza in grado di curare.</0><0>Quando mise le mani sul ventre della cacciatrice per lenirne la ferita, avvertì un calore tremolante. Era così familiare e rassicurante, come se stesse toccando l'anima della cacciatrice. La sua fiamma interiore. Poi Milio iniziò ad avvertire quella stessa fiamma dentro di sé. La avvertiva negli alberi, nelle foglie... Come se ogni parte della giungla stesse prendendo vita come un accogliente falò.</0><0>Concentrando tutta la sua energia in quella sensazione, usò ciò che la natura gli aveva insegnato per manifestare quel fuoco. Apparve una creatura: piccola e timida, con grandi occhi amichevoli. Milio la pose sulla ferita della cacciatrice e percepì che la creatura, la propria fiamma interiore, la stava guarendo dall'interno.</0><0>Quella notte scoprì un Assioma del tutto nuovo, che chiamò affettuosamente 'fuoco rassicurante.'</0><0>Milio tornò a casa di corsa per mostrare alla sua famiglia cos'aveva fatto. Davanti ai loro occhi manifestò un'altra fiamma rassicurante che danzava allegra sul palmo della sua mano, il suo 'fuemigo', e la sua famiglia ne fu entusiasta.</0><0>Nonna Lupé, tuttavia, fu turbata da questo risultato.</0><0>Vedendo la maestria degli Assiomi di Milio a un'età tanto giovane, Lupé capì che suo nipote era riuscito là dove il resto della sua famiglia aveva fallito. Con le sue capacità, avrebbe potuto finalmente porre fine al loro esilio e riportarli al posto che spettava loro nella casta dominante di Ixtal. Era però preoccupata dal fascino che il nipote provava per il fuoco, e da come le sue grandi capacità andavano contro gli insegnamenti tradizionali degli Assiomi.</0><0>Ciononostante, Lupé mise anima e corpo in quest'ultima possibilità di redenzione. Milio divenne il suo unico pensiero, lo istruì e ne affinò le capacità, preparandolo a partire per Ixaocan e finalmente liberarla dalla macchia degli errori della sorella. Milio sentiva questo peso sulle spalle, e il pensiero di lasciare la sua casa da solo lo terrorizzava. Ma dal momento che amava la sua famiglia sopra ogni cosa, avrebbe trovato il coraggio se questo avrebbe permesso di renderla felice.</0><0>In vista del viaggio, lui e la nonna crearono uno zaino speciale che Milio chiamò la sua 'furnasita,' nel quale avrebbe potuto conservare il suo fuemigo inestinguibile. Poi, con un grande sorriso ma il cuore pesante, Milio a soli dodici anni si lasciò alle spalle il villaggio, portandosi dietro solo la fedele furnasita e qualche vestito nuovo realizzato dalla sua famiglia.</0><0>Percorse tutta Ixtal, facendosi strada nella giungla, dormendo sotto le stelle e facendosi amici lungo la strada, sempre inviando lettere a casa nelle quali raccontava le sue emozionanti avventure. Dopo un lungo viaggio Milio giunse finalmente a Ixaocan, dove ha iniziato il suo addestramento per affrontare il Vidalion.</0><0>Più di qualcuno ha notato 'il ragazzo dalle fiamme rassicuranti', compresa Luné, attualmente imprigionata nei sotterranei della città, in paziente attesa. Anche Milio è consapevole delle voci su di lui, ma il suo unico pensiero è unirsi agli Yun Tal e rendere orgogliosa la sua famiglia.</0>",
    "biography_preview": "Milio è un amichevole ragazzo di Ixtal che, nonostante la giovane età, ha padroneggiato l'Assioma del fuoco e ha scoperto qualcosa di nuovo: il fuoco rassicurante. Grazie a questo nuovo potere, Milio vuole aiutare la sua famiglia a concludere il suo esilio unendosi agli Yun Tal come fece un tempo sua nonna. Dopo aver attraversato le giungle di Ixtal fino alla capitale di Ixaocan, ora Milio si prepara ad affrontare il Vidalion e a unirsi agli Yun Tal, ignaro delle prove, e dei pericoli, che lo attendono.",
    "tale_title": "Rapporto super speciale sull'aventura di Milio",
    "tale_author": "Elyse Lemoine",
    "tale_preview": "Ciao, famiglia! Sono io, Milio, con il mio primo rapporto ufficiale dell'avventura!",
    "tale": "<1>{{chapter_one}}</1><0>Ciao, famiglia! Sono io, Milio, con il mio primo rapporto ufficiale dell'avventura!</0><0>È incredibile che siano già passati tre giorni da quando sono partito. Sono arrivato tutto intero al mio primo villaggio e sono pronto a dormire in un VERO letto. Basta terreno della giungla! Sento anche un profumino di cibo, mmm... (Ma la tua cucina è migliore, mamá! Anche la tua, Meli!)</0><0>Quando sono arrivato al villaggio, le vostre lettere mi stavano aspettando! Mi mancate tutti COSÌ TANTO. Come sta cugino Javi? Tomasin sta aiutando papá con la fattoria? Come stanno gli animali? Cugino Jaime, non posso credere che tu e Xalvadora avrete presto un bambino! Come sta? Dimmi tutto! E poi, Luca, non ti è permesso sposarti finché non torno a casa, capito? (Saluta Cedro per me!)</0><0>COMUNQUE, scommetto che siete tutti curiosi di avere notizie del mio viaggio. Be', indovinate un po'? Dormendo sotto le stelle, il vostro Milio preferito è diventato un vero duro, eh eh eh. La giungla è meno spaventosa di quanto sembri, specialmente con i miei fuemigos che mi scaldano la notte. E poi non devo più condividere la mia stanza!</0><0>I fuemigos vanno alla grande! La mia furnasita li fa stare belli comodi e si stanno comportando benissimo, mi illuminano la via e curano anche le piccole creature della giungla. (Ho aiutato anche io, naturalmente!) Omele Lupé, faccio pratica con l'Assioma tutti i giorni e sto diventando più forte, proprio come mi avevi detto. Il Vidalion non avrà alcuna possibilità!</0><0>Non sono mai stato così lontano da casa... ma ogni giorno è stato nuovo ed entusiasmante! Anche io sto andando alla GRAAANDE, comunque. Mi sono già fatto tre nuovi amici nel villaggio, e stasera ceniamo insieme!</0><0>A proposito, devo andare a mangiare. I miei fuemigos e io stiamo MOOORENDO di fame. Domattina riparto, ma vi scriverò appena arrivato al prossimo villaggio.</0><0>Vi voglio bene! Vi scrivo presto!</0><0>Milio il Duro</0><1>{{chapter_two}}</1><0>Ciao, famiglia! Sono ancora Milio, al sicuro in un altro villaggio e pronto a raccontarvi le mie ultime avventure!</0><0>Grazie per tutte le vostre lettere. Vorrei poter scrivere più spesso... Forse potrei addestrare un fuemigo per recapitarvi le mie lettere? Riuscirebbe a fare tanta strada? Scopriamolo!</0><0>Quindi cugina Isabella si è fatta male? Come sta? Scommetto che si riprenderà in men che non si dica, con i trattamenti del cugino Junot. Zia Alba, vorrei tanto sentire le tue nuove canzoni! Scommetto che il villaggio ne è andato pazzo!</0><0>OH, non indovinerete mai chi ho incontrato oggi! Pensate: stavo girando per la giungla e ho visto una gattina ferita. Era soffice e carina e aveva bisogno del mio aiuto, quindi sono entrato in azione con i fuemigos e l'abbiamo curata! Mi ha fatto tante coccole e TANTISSIME fusa. Quando ci ha trovato Nidalee, stavamo pisolando in un raggio di sole!</0><0>Vi ricordate le storie sulla “regina dei kashdaji”, vero? Metà donna, metà gatto, metà fantasma? Che si aggira per la giungla di notte, pronta ad assalire i bambini che non vanno a letto? Beh, il suo vero nome è Nidalee ed è LA MIGLIORE. Non è un fantasma da brivido mangiabambini! A dirla tutta, la gente non le piace nemmeno. Però può trasformarsi in un gatto! Non è fantastico?</0><0>Omele Lupé, ti piacerebbe un sacco. È fortissima, come te!</0><0>All'inizio non le piacevo, ma poi l'ho conquistata. Così mi ha permesso di viaggiare un po' con il suo branco, perché ho aiutato una delle sue gattine! (Mi ha spiegato che si chiamano “pakiti”, e che i kashdaji in realtà si chiamano “pakaa”.) Mi sono divertito a fare un po' di strada con Nidalee e il suo branco.</0><0>Anche noi siamo un po' un branco, no? Non saremo dei pakaa, ma per aiutarci ci siamo sempre. Sarebbe bello viaggiare un po' insieme. E farci un monte di coccole!</0><0>Spero di rivedere Nidalee. Se la vedete, salutatemela! All'inizio sembra un po' fredda, ma in realtà ha il cuore d'oro, eh eh.</0><0>Vi voglio bene!</0><0>Milio, il pakaa onorario</0><1>{{chapter_three}}</1><0>Ciao famiglia, sono ancora Milio! Mi mancate un sacco... Vi manco anch'io, vero?</0><0>Sono felice di aver ricevuto le vostre lettere. Sapere come ve la passate mi rende UN SACCO contento. È un po' come se foste in viaggio con me! E mi dà qualcosa da aspettare a ogni fermata sulla via per Ixaocan.</0><0>Oggi mi ci volevano proprio... Quando sono arrivato al villaggio, ieri sera, ho trovato un gran trambusto. Tantissimi feriti, anche gravi. Per fortuna c'eravamo io e i miei fuemigos! Ma... una persona non ce l'ha fatta.</0><0>La sua famiglia mi ha detto che non potevo farci niente. Che ho fatto molto anche solo donando un po' di calore ai suoi ultimi istanti di vita, ma...</0><0>Dovevo riuscire a salvarlo.</0><0>Certo, è stato bello aiutare tutti e mostrare quanto possa essere dolce e accogliente il fuoco. Anche ai fuemigos piace essere al centro dell'attenzione, in fondo! E ho aiutato molta gente... Eppure...</0><0>Oh, cugino Jaime, Xalvadora, ho letto della vostra bimba! Sono così felice per voi! Vorrei essere lì per poterla incontrare. Raccontatele dello zio Milio, va bene? E datele un fantastiliardo di baci e coccole, in attesa che arrivi a casa!</0><0>Omele Lupé, mi dispiace. La prossima volta farò di meglio, te lo prometto.</0><0>Adesso vado! Prima di ripartire, voglio dare una controllata a tutti.</0><0>Vi voglio bene!</0><0>Milio</0><1>{{chapter_four}}</1><0>Co-'om se-henna, famiglia!</0><0>“Milio, cosa vuol dire?” Ottima domanda! Significa “sorridi per sempre”. L'ho imparato da una nuova amica, ih ih. (Ve ne parlerò presto!)</0><0>È passata UNA VITA dalla mia ultima lettera! Io e i miei fuemigos siamo in marcia, incontriamo nuove persone e vediamo tantissime cose nuove.</0><0>Per cominciare, lo sapete che nella giungla c'è una signora fatta di PIANTE? Avevo sentito delle storie, nell'ultimo villaggio, ma credevo servissero solo a spaventare i bambini. Quanto mi sbagliavo!</0><0>Una notte l'ho vista! Era coperta di petali, liane, foglie e tutto il resto! Ma i suoi amici semini sembravano molto... affilati. Non preoccupatevi, mamma e papà. Non sono andato a salutare. Anche se avrei voluto farlo...</0><0>E poi ho visto una montagna! Cioè, era un enorme sasso che si muoveva! L'ho visto tra gli alberi e sono rimasto confuso, perché non era sulla mia mappa. Quindi sono andato a indagare. E sembrava una normalissima montagna, finché non ho notato... UNA FACCIA! E si stava muovendo! Volevo tantissimo salutare, ma avevo paura di finire schiacciato. Magari la prossima volta!</0><0>Ho anche una nuova migliore amica. Si chiama Neeko! È carinissima, gentilissima e sa cambiare forma! Ha provato a farmi uno scherzo trasformandosi in ME, ma i fuemigos non ci sono cascati. Sono fierissimo di loro.</0><0>Quindi sì, Neeko ha fiutato l'odore dei pakaa sui miei vestiti e ha deciso di indagare. (Mi è parso di capire che siano molto amici!) (A proposito, mamma e papà, giuro che mi faccio la doccia tutte le sere. Cioè, più o meno...)</0><0>Ho imparato molto da Neeko, tipo come dire delle nuove frasi e come stia cercando di creare una tribù per chi ha bisogno di una casa. Vorrei poterla aiutare, ma prima devo unirmi agli Yun Tal. Magari in futuro?</0><0>Ormai è da molto che attraverso Ixtal. Sembra che le cose nuove da vedere non finiscano mai. Ogni giorno è diverso e divertente, anche se camminare nella giungla non è esattamente una passeggiata.</0><0>Comunque, io e i fuemigos siamo esausti. Qui è tardissimo... Lì che ora è? Come sta la mia nipotina? (Incredibile non essere più il più piccolo della famiglia!) Dite a Tomasin di parlare con gli animali tutte le sere. Dormono meglio, dopo una storiella della buona notte.</0><0>Omele Lupé, sono quasi a Ixaocan! Mi alleno tutti i giorni per affrontare il Vidalion e renderti fiera di me.</0><0>Va tutto bene, giuro. Sono grande e forte, quindi non preoccupatevi per me.</0><0>Vi voglio bene!</0><0>Il vostro migliore amico, Milio</0><1>{{chapter_five}}</1><0>Saluti da Ixaocan, famiglia!</0><0>Avete visto che ce l'ho fatta? Iniziavo a pensare che la giungla non sarebbe finita mai. Ci credete che un po' mi manca?</0><0>Ho tante cose da raccontarvi! Ma ora che posso scrivervi tutti i giorni, vi manderò ancora più lettere su cosa farò nella capitale. (Il servizio postale del mio fuemigo ancora non va... ma ne riparleremo.)</0><0>La capitale è ENORME. Omele Lupé, incredibile che tu vivessi qui! Mi sono quasi perso un paio di volte... ops! Tutto è giganorme e c'è un sacco di gente. Ho visto tantissime cose e ho scoperto nuovi modi per usare gli Assiomi!</0><0>All'inizio temevo di non trovare un posto per fermarmi, ma mi ha accolto una famiglia gentilissima! Sono elementalisti della terra che usano gli Assiomi per la ceramica. Non è incredibile? Mi ospitano gratis, a patto che li aiuti con le faccende del negozio di ceramiche. Meno male che sono allenatissimo ad aiutare la gente!</0><0>Anche se Ixaocan è molto diversa dal nostro piccolo villaggio, ci sono comunque cose che mi ricordano casa. Tutta la gente del mio quartiere è gentile e accogliente. Quasi come una famiglia! E c'è un mercato pieno di cibo buono quasi quanto quello di mamma! Ho detto quasi.</0><0>Ho comunque una strana sensazione, come un nodo allo stomaco. Come quando ero con i pakiti, e stavano giocando a darmi la caccia nella foresta... ma lo sento... qui? Forse devo solo abituarmi alla mia nuova vita, no?</0><0>In ogni caso, è solo questione di tempo prima che affronti il Vidalion! Fino ad allora, continuerò ad allenarmi e a esplorare.</0><0>Auguratemi buona fortuna!</0><0>Vi voglio bene!</0><0>Milio, il prossimo sfidante del Vidalion</0>",
    "splash_art": [
      {
        "title": "milio"
      },
      {
        "title": "milio corte fatata"
      }
    ]
  },

  "missfortune": {
    "id": "missfortune",
    "name": "MISS FORTUNE",
    "title": "La cacciatrice di taglie",
    "quote": "“Più grande il rischio, più grande il bottino.”",
    "region": "Bilgewater",
    "biography_preview": "Sarah Fortune, una spietata capitana di Bilgewater nota per la sua bellezza e per la sua determinazione, si staglia in mezzo ai criminali che popolano la città portuale. Da bambina ha visto il re dei pirati Gangplank massacrare la sua famiglia, un atto che avrebbe vendicato anni dopo, facendo saltare la sua nave mentre lui era ancora a bordo. Chi la sottovaluta è destinato a trovarsi davanti a un nemico pericoloso e imprevedibile... e con tutta probabilità a un paio di proiettili nello stomaco.",
    "biography": "<0>Come molte delle persone che conquistano la notorietà nell'infido e salmastro labirinto di Bilgewater, Sarah Fortune si è sporcata le mani di sangue più e più volte.</0><0>Figlia adorata della rinomata armaiola Abigale Fortune, Sarah ha trascorso buona parte dell'infanzia nella fucina sull'isola dove viveva con la madre, a un passo dalla costa, imparando a limare sistemi di blocco, a regolare grilletti e a produrre intere partite di proiettili su misura. L'abilità della madre come fabbricante d'armi era leggendaria e le sue meravigliose pistole erano parte delle collezioni di ricchi mercanti e capitani.</0><0>Erano, però, armi bramate anche da persone ben più povere e dal cuore ben più nero.</0><0>Uno di questi individui era un giovane predone di Bilgewater, noto al suo equipaggio come Gangplank. Sicuro e sprezzante, ordinò alla madre di Sarah due pistole strabilianti e senza eguali, come mai nessuno le aveva possedute. La donna accettò, riluttante, e un anno dopo Gangplank tornò per le sue armi. Non volendo pagare il conto, si presentò col volto coperto da una sudicia sciarpa. Era lì per prendersi le armi con la forza.</0><0>Abigale aveva creato due capolavori, due pistole gemelle, eleganti e letali. Due armi, disse, troppo raffinate per uno come lui. Aveva visto che razza di brutale delinquente fosse diventato Gangplank. Furibondo, Gangplank le rubò le pistole e la uccise con le sue stesse creazioni, per poi sparare al marito e alla giovane Sarah. Poi, in un gesto di puro disprezzo, diede fuoco all'officina e spaccò le pistole sul selciato, per cancellare per sempre il ricordo del nome Fortune da Runeterra.</0><0>Sarah si svegliò agonizzante. Le sue ferite erano gravi, ma riuscì a trascinarsi fuori dalle rovine in fiamme tenendosi stretta al petto i resti di quelle due pistole. Col tempo il suo corpo guarì, ma il terrore e gli incubi l'avrebbero tormentata per gli anni a venire.</0><0>Nonostante ciò, trovò la forza per resistere. Era determinata a vendicarsi. Ricostruì le pistole della madre e scoprì tutto il possibile sull'assassino mascherato, che nel frattempo si era dichiarato re dei predoni di Bilgewater e riusciva a obbligare persino i vascelli dei capitani più influenti a rispettare il suo regno.</0><0>Poco importava. Quando Sarah l'avrebbe rivisto, sarebbe stata pronta.</0><0>Giunta a Bilgewater, Sarah uccise il suo primo uomo pochi minuti dopo aver messo piede sul molo: un pirata con litri e litri di Rum scuro di Myron's in corpo e una taglia sulla testa. Sarah trascinò il suo cadavere fino agli ufficiali, per poi staccare una dozzina di mandati di cattura dalla bacheca e tornare in città.</0><0>Nel giro di una settimana tutti erano stati risolti: chi aveva avuto la sfortuna di incontrare Sarah era o morto, o in catene. Si fece rapidamente una reputazione nelle taverne e nelle bische, diventando nota come 'Miss Fortune'. Gangplank non si sarebbe mai aspettato il suo arrivo. Che differenza avrebbe fatto una cacciatrice di taglie in più?</0><0>Negli anni successivi le storie sulle imprese di Miss Fortune si diffusero ovunque, ogni racconto più incredibile del precedente. Affogò la leader dei Corsari della Lama di seta in un barile del suo stesso rum rubato. Rubò la Sirena a un capitano che aveva imparato a sue spese le conseguenze di una mano morta indesiderata. Trovò il folle Squartatore nella sua tana, nel ventre di un leviatano smembrato sui Moli del sangue, e gli sparò nella schiena mentre fuggiva.</0><0>Ma Gangplank rimaneva troppo potente per un confronto diretto, specialmente con i temibili Uncini Spinati sempre al suo fianco. E Miss Fortune sapeva che ucciderlo e basta non sarebbe mai stato sufficiente. Solo la sua umiliazione totale, ridurre in cenere ciò che aveva rubato, avrebbe soddisfatto la bambina che quel giorno morì sul pavimento dell'officina della madre.</0><0>E così, poco a poco, iniziò a circondarsi di un piccolo ma leale gruppo di alleati che l'avrebbe aiutata a domare i suoi demoni.</0><0>Miss Fortune rischiò ogni cosa per mettere a segno il suo colpo contro Gangplank. I suoi piani machiavellici ridussero la Pozza della Morte in un relitto in fiamme sulla baia, scalzando dal suo trono il tirannico re dei predoni. E tutti, a Bilgewater, lo videro cadere. Era tutto ciò che Sarah aveva desiderato, ogni cosa era andata secondo i piani.</0><0>Tutto finì in pochi istanti.</0><0>Senza Gangplank, altri capitani rivali iniziarono a combattere per il controllo della città. Quella parvenza di legge che esisteva a Bilgewater era svanita in un istante, a spese dei tanti civili colti tra le lotte tra equipaggi rivali. Riluttante, Miss Fortune si fece avanti: come capitano della Sirena e sostenuta dai suoi alleati, riuscì a negoziare una fragile tregua che in qualche modo è durata fino a oggi.</0><0>Ma nulla è permanente in questa città portuale, e la capitana Fortune deve ancora imporre il suo ordine a ogni predone, capobanda e minaccia che le si para davanti.</0><0>La vera battaglia per Bilgewater è appena iniziata.</0>",
    "tale_title": "Ombra e fortuna",
    "tale_author": "",
    "tale_preview": "Le Mannaie avevano appeso la Gazza facendo passare una caviglia per impiombare arrugginita attraverso la mascella e l'avevano lasciato in balia degli sciacalli dei moli. Era il diciassettesimo omicidio di un membro di una gang a cui l'uomo incappucciato aveva assistito quella notte.",
    "tale": "<1>Le Mannaie avevano appeso la Gazza facendo passare una caviglia per impiombare arrugginita attraverso la mascella e l'avevano lasciato in balia degli sciacalli dei moli. Era il diciassettesimo omicidio di un membro di una gang a cui l'uomo incappucciato aveva assistito quella notte.</1><1>Una notte tranquilla, per Bilgewater.</1><1>Perlomeno da quando il Re dei Corsari era caduto.</1><1>Ratti del pontile dalle bocche insanguinate avevano già eroso la maggior parte dei piedi dell'uomo e ora cercavano di affondare i denti nella tenera carne dei polpacci arrampicandosi sui cesti.</1><1>L'uomo incappucciato continuò a camminare.</1><1>Impossibile liberare la Gazza senza farne a pezzi il cranio. “Aiutami.”</1><1>Le parole erano bagnate, gorgogliate attraverso una gola ostruita dal sangue. L'uomo incappucciato si voltò di scatto, le mani rivolte alle armi appese al cinturone.</1><1>Incredibile. La Gazza impalata sullo spuntone dall'impugnatura d'osso era ancora viva. Gli Uncini l'avevano piantato troppo a fondo nella struttura di legno di una gru da carico.</1><1>Impossibile liberare la Gazza senza farne a pezzi il cranio. “Aiutami.” disse di nuovo.</1><1>L'uomo incappucciato valutò la richiesta della Gazza.</1><1>“Perché dovrei?”, chiese alla fine. “Anche se riuscissi a liberarti, non passeresti la notte.”</1><1>La Gazza alzò una mano fino a raggiungere una tasca nascosta nel suo farsetto di patchwork e ne estrasse un kraken d'oro. Nonostante la scarsa illuminazione, l'uomo incappucciato vide che era autentico.</1><1>Mentre si avvicinava, i ratti iniziarono a soffiare e a sollevare il pelo sulla schiena. Non erano particolarmente grossi, ma erano decisi a difendere quella carne così fresca. Mostrarono lunghe zanne simili ad aghi, sputando saliva infetta.</1><1>Con un calcio il primo ratto finì in acqua. Il secondo venne calpestato. Scattavano e mordevano, ma i movimenti agili dei piedi dell’uomo impedirono loro di saggiare la sua carne. Ogni movimento era rapido e preciso. Ne uccise altri tre, prima che i loro compagni si ritirassero nell'oscurità, fissandolo rabbiosi con i loro occhi rossi.</1><1>L'uomo incappucciato osservò la Gazza. Il suo volto era nascosto, ma la luce di una luna crudele faceva intendere che non avrebbe più sorriso.</1><1>“La morte è venuta per te”, disse. “La morte è venuta per te”, disse Lucian. “Accoglila, con la consapevolezza che io farò in modo che sia definitiva.”</1><1>Estrasse un punteruolo d'argento dal cappotto. Era cesellato con simboli intricati per tutte le due spanne di lunghezza, uno strumento da conciatore decorato. Appoggiò la punta al mento dell'uomo agonizzante.</1><1>La Gazza spalancò gli occhi e afferrò il braccio dell'uomo incappucciato, fissando lo sguardo sulla vastità dell’oceano. Il mare era uno specchio nero illuminato da una miriade di candele, bracieri e lampade distorta attraverso i vetri recuperati da migliaia di relitti.</1><1>“Sapete cosa vi aspetta”, disse. “Ne conoscete l'orrore. Eppure vi sbranate tra di voi, come bestie rabbiose. Non ne comprendo il senso.”</1><1>Si girò e colpì l'impugnatura del punteruolo con la base del palmo, spingendo la punta nel cervello dell'uomo. Un ultimo spasmo e la Gazza aveva smesso di soffrire. La moneta d'oro cadde dalle dita ormai morte e rotolò fino all'oceano con un piccolo schizzo.</1><1>L'uomo ritirò il punteruolo e lo pulì sulla maglia lacera della Gazza. Lo rinfoderò nella guaina all'interno del cappotto ed estrasse un ago d'oro e del filo d'argento che era stato immerso nelle acque estratte da una fonte di Ionia.</1><1>L'abilità con cui lavorava era quella di chi aveva già eseguito molte volte queste operazioni: cucì gli occhi e le labbra dell'uomo ripetendo parole che aveva imparato una vita fa, parole che erano state pronunciate per la prima volta da un re defunto da molto tempo.</1><1>“Ora i morti non possono rivendicarti”, disse una volta concluso il lavoro e riposti gli strumenti.</1><1>“Loro forse no, ma noi non ce ne andremo di certo a mani vuote”, disse una voce alle spalle dell'uomo incappucciato.</1><1>Si girò e abbassò il cappuccio, svelando un volto la cui pelle era del colore e dell'aspetto del mogano invecchiato e i cui zigomi erano spigolosi e nobili. Portava i capelli scuri legati in una luna treccia sullo scalpo rasato. Occhi che avevano visto orrori indescrivibili osservarono i nuovi arrivati.</1><1>Sei uomini. Vestiti con grembiuli di cuoio induriti dal sangue e tagliati in modo da mostrare muscoli tesi e tatuati di spine. Ognuno impugnava un uncino seghettato e indossava un cinturone a cui erano appesi coltelli da macellaio di varia misura. Criminali di nessun valore, che la morte del tiranno che aveva regnato su Bilgewater col pugno di ferro aveva reso sfacciati. Senza di lui, la città era precipitata nel caos di una guerra tra gang rivali per il controllo del territorio.</1><1>Il loro approccio non era stato furtivo. Stivali chiodati, puzzo di interiora e insulti a mezza voce avevano annunciato la loro presenza con largo anticipo.</1><1>“Non mi spiace vedere una moneta finire alla Donna Barbuta, non mi spiace affatto”, disse il più grosso dei Macellai, un uomo con un ventre così enorme che il fatto di essere in grado di avvicinarsi abbastanza a una carcassa da lavorarci era incredibile. “Ma uno dei nostri ha ucciso il caro Old Knock John, una cosa onesta, proprio così. E quindi quel serpente d'oro è nostro.”</1><1>“Vuoi morire?” chiese l'uomo.</1><1>Il grassone scoppiò a ridere.</1><1>“Sai con chi stai parlando?”</1><1>“No. E tu?”</1><1>“Avanti, dimmi pure, così potrò incidere il tuo nome sulla pietra che userò per mandarti a picco.”</1><1>“Mi chiamo Lucian”, disse, scostando il lungo cappotto ed estraendo una coppia di pistole composte da pietre scolpite e metalli bruniti sconosciuti anche agli alchimisti più spericolati di Zaun. Un'esplosione accecante di luce sollevò il Macellaio da terra e lasciò un buco bruciante nel punto dove si trovava il suo cuore rigonfio.</1><1>La seconda pistola di Lucian era più piccola, lavorata più finemente. Da essa partì una linea bruciante di fuoco giallo che tagliò a metà un altro dei Macellai, dalla clavicola all'inguine.</1><1>Come i ratti prima di loro, i Macellai fuggirono, ma Lucian li prese uno alla volta. Ogni esplosione di luce era un colpo letale e in un batter d'occhio i sei giacevano a terra morti.</1><1>Rinfoderò le pistole e tornò a coprirsi con il cappotto. Il suono e la furia del suo lavoro avrebbero attratto altre persone e non aveva il tempo di salvare le anime di questi uomini da ciò che stava arrivando.</1><1>Lucian sospirò. Fermarsi per aiutare la Gazza era stato un errore, ma forse l'uomo che era stato un tempo non era andato del tutto perduto. Un ricordo minacciava di riaffiorare, ma scosse la testa.</1><1>“Non posso permettermi di essere di nuovo lui”, disse Lucian.</1><1>Non è abbastanza forte per uccidere il Carceriere.</1><1>La cotta di maglia del gelo di Olaf era ricoperta di sangue e viscere. Emise un grugnito mentre sollevava la sua ascia con una sola mano. Di fronte all'arma le ossa si schiantavano e i muscoli si squarciavano. La lama era temprata nel Vero Ghiaccio nelle profondità più recondite del Freljord.</1><1>Con una torcia nell'altra mano, si addentrò nelle viscere gocciolanti del krakenwyrm, tagliando più a fondo con ogni colpo. Ci erano volute tre ore per arrivare fin qui, attraverso enormi organi luccicanti e ossa massicce. </1><1>Certo, la bestia era già morta, trafitta una settimana fa dopo una caccia durata un mese e iniziata nelle terre del nord. La sua pelle a scaglie era stata trafitta da più di trenta arpioni lanciati da forti braccia e da larghe spalle sul ponte della Bacio dell'Inverno, ma era stata la lancia di Olaf a porre fine alla battaglia.</1><1>Uccidere la bestia nel cuore della bufera al largo di Bilgewater era stato esaltante e per un breve momento, mentre la nave si inclinava e per poco non lo gettava tra le fauci del mostro, aveva pensato che potesse essere il momento di andare incontro al destino e ottenere la morte gloriosa che cercava.</1><1>Ma il timoniere Svarfell, siano maledette le sue possenti spalle, aveva riportato il timone al centro e raddrizzato la nave.</1><1>E Olaf, purtroppo, era sopravvissuto. Un altro giorno lo avvicinava al terrore di una morte pacifica nel suo letto, la morte di un anziano ormai ingrigito.</1><1>Avevano ormeggiato a Bilgewater, nella speranza di vendere la carcassa dopo averla spogliata dei trofei; denti enormi, sangue nero che bruciava come petrolio e costole titaniche per fare da tetto alla magione di sua madre.</1><1>I membri del clan, esausti per la caccia, stavano dormendo sulla Bacio dell'Inverno, ma Olaf era irrequieto. Impossibile riposare: prese la sua ascia e iniziò a smembrare il mostro colossale.</1><1>Finalmente aveva raggiunto le fauci del mostro dall'interno, una bocca abbastanza grande da ingoiare un intero clan o da schiantare una trireme da trenta uomini con un solo morso. I denti erano zanne affilate come rocce di ossidiana.</1><1>Olaf annuì. “Sì. Perfetti per circondare il fuoco dei camminatori del vento e dei lettori di ossa e cenere.”</1><1>Piantò la base acuminata della torcia nella carne del krakenwyrm e iniziò a lavorare, colpendo la mandibola fino a liberare un dente. Appese l'ascia alla cintura, sollevò il dente e se lo mise in spalla, sbuffando per il peso.</1><1>“Come un troll dei ghiacci che costruisce la sua tana.” disse mentre si faceva strada tra le interiora della bestia, immerso fino alle ginocchia nel sangue e nei succhi gastrici.</1><1>Alla fine emerse dall'enorme ferita nella parte posteriore del krakenwyrm e tirò un profondo respiro di aria leggermente più fresca. Anche in confronto alle viscere della bestia, Bilgewater era una zuppa rancida di fumo, sudore e morte. L'aria era pesante a causa dell'odore di troppe persone costrette a vivere in uno spazio infimo, come maiali in un tumulo.</1><1>Sputò un grumo rancido e disse: “Prima torno a nord, meglio è.”</1><1>L'aria del Freljord era così affilata che poteva tagliare la carne. Qui, invece, ogni respiro aveva il sapore di latte inacidito e carne marcia.</1><1>“Ehi!” gridò una voce dall'acqua.</1><1>Olaf strizzò gli occhi nel buio e vide un pescatore solitario che remava verso il mare aperto, oltre una linea di boe ornate con uccelli morti e campane.</1><1>“Quella bestia ti ha cagato addosso?” gridò il pescatore.</1><1>Olaf annuì e disse: “Non avevo abbastanza oro per pagarmi il tragitto via nave, mi sono fatto ingoiare nel Freljord e mi ha portato a sud.”</1><1>Il pescatore sorrise e diede un sorso da una bottiglia di vetro blu incrinata. “Questa è una storia che mi piacerebbe ascoltare, proprio così!”</1><1>“Vieni sulla Bacio dell'Inverno e chiedi di Olaf”, gridò. “Ci divideremo un barile di gravöl e renderemo onore alla bestia con canzoni di sventura.”</1><1>Di solito l'aria attorno al Molo Bianco puzzava di guano di gabbiano e pesce marcio. Oggi sapeva di carne bruciata e fumo, un odore che Miss Fortune ormai associava alla morte di altri uomini di Gangplank. La cenere oscurava il cielo e i fumi maleodoranti si trascinavano dai Moli del Sangue verso est da tinozze brucianti di grasso di leviatano sciolto. Miss Fortune poteva sentire il grasso in bocca e sputò sulle travi deformate del molo. L'acqua al di sotto era coperta dalla schiuma dei residui emessi da migliaia di cadaveri affondati negli anni.</1><1>“Avete avuto una notte impegnata”, disse annuendo verso il fumo che saliva da occidente.</1><1>“Già, proprio così.” disse Rafen. “Parecchi uomini di Gangplank andranno a fondo, oggi.”</1><1>“Quanti ne avete presi?” chiese Miss Fortune.</1><1>“Altri dieci alla Rupe.” disse Rafen. “E i Tombaroli non ci daranno più problemi.”</1><1>Miss Fortune fece un cenno di approvazione e si girò verso il cannone ornato di bronzo sulla banchina.</1><1>All'interno si trovava Jackknife Byrne, morto a causa del colpo di pistola all'addome ricevuto il giorno in cui tutto cambiò, il giorno in cui la Pozza della Morte esplose davanti agli occhi di tutti a Bilgewater.</1><1>Un colpo di pistola diretto a lei.</1><1>Per Byrne era il momento di andare a riposare tra i morti ed era suo dovere essere presente per vederlo affondare. Circa duecento uomini e donne si erano radunati per rendergli omaggio; i suoi stessi tenenti, i membri della vecchia gang di Byrne e sconosciuti che potevano essere membri di precedenti equipaggi o curiosi venuti a vedere la donna che aveva sconfitto Gangplank.</1><1>Byrne aveva affermato di aver comandato una sua nave, un brigantino con due alberi che seminava terrore sulla costa di Noxus, ma l'unica prova era la sua parola. Forse era vero, forse no. A Bilgewater la verità era spesso più strana di qualsiasi storia raccontata nei molti canti marinareschi della città.</1><1>“Vedo che si stanno scontrando anche sui Moli del Sangue.” disse Miss Fortune, spazzando particelle di cenere dal bavero. Lunghi capelli rossi cadevano da un cappello a tricorno sulle spalle della redingote formale.</1><1>“Sì, non è stato difficile mettere i Mastini della città del ratto e i Re dei Pontili gli uni contro gli altri.” disse Rafen. “Ven Gallar ha sempre avuto un debole per quella zona. Dice che i ragazzi di Says Travyn l'hanno sottratta a suo padre un decennio fa.”</1><1>“È vero?”</1><1>“Chi lo sa?” disse Rafen. “Importa qualcosa? Gallar sarebbe in grado di dire qualsiasi cosa pur di controllare quella parte dei moli. Gli ho solo dato una mano.”</1><1>“Non è rimasto molto da controllare, ormai.”</1><1>“Già.” disse Rafen. “Si sono praticamente fatti a pezzi. Immagino che nessuna delle due gang ci darà problemi per un bel po'.”</1><1>“Ancora una settimana così e non ci saranno più uomini di Gangplank.”</1><1>Rafen le diede una strana occhiata e Miss Fortune fece finta di non averlo notato.</1><1>“Avanti, vediamo di affondare Byrne.” disse Miss Fortune.</1><1>Raggiunsero il cannone, pronti a spingerlo in acqua. Una foresta di boe di legno galleggiava sulla superficie fetida, da semplici dischi di legno a elaborate sculture di draghi di mare.</1><1>“Qualcuno ha qualcosa da dire?” chiese Miss Fortune.</1><1>Nessuno rispose e lei fece un cenno a Rafen, ma un momento prima che il cannone finisse in acqua, sul molo echeggiò una voce possente.</1><1>“Io ho qualcosa da dire.”</1><1>Miss Fortune si girò e si trovò di fronte a una donna immensa dagli abiti colorati composti da decine di metri di tessuto che avanzava ad ampie falcate verso di loro. Era accompagnata da un gruppo di uomini, una dozzina di giovani armati di lance dalla punta seghettata, pistole dalla bocca larga e mazze uncinate. Avevano la strafottenza del gruppo, la presunzione di chi pensa di comandare, supportata dalla presenza della loro sacerdotessa.</1><1>“Per i sette inferni, cosa ci fa qui lei?”</1><1>“Illaoi conosceva Byrne?”</1><1>“No. Ma conosce me.” disse Miss Fortune. “Ho sentito dire che tra lei e Gangplank... hai presente?”</1><1>“Davvero?”</1><1>“Così si dice.”</1><1>“Per la Donna Barbuta, ecco perché gli uomini di Okao nelle ultime settimane erano così agguerriti.”</1><1>Illaoi reggeva una sfera di pietra che dava l'impressione di pesare quanto l'ancora della Sirena. L'imponente sacerdotessa la portava con sé ovunque; per quanto ne sapeva Miss Fortune, doveva essere un qualche tipo di totem. L'entità che tutti chiamavano Donna Barbuta, per loro aveva un nome praticamente impronunciabile.</1><1>Illaoi tirò fuori da qualche parte un mango sbucciato e ne prese un morso. Masticò rumorosamente il frutto con la bocca aperta, guardando nel cannone. In tutta la sua vita, Miss Fortune non aveva mai desiderato così tanto che un cannone fosse carico e pronto a far fuoco.</1><1>“Un uomo di Bilgewater merita una benedizione di Nagakabouros, no?”</1><1>“Ma sì.” disse Miss Fortune. “Sta per scendere a incontrare la dea, dopotutto.”</1><1>“Nagakabouros non vive nelle profondità.”, disse Illaoi. “Solo gli sciocchi paylangi lo credono. Nagakabouros è in tutto quello che facciamo mentre procediamo lungo il cammino.”</1><1>“Già, che stupida che sono.”, disse Miss Fortune.</1><1>Illaoi sputò in acqua il nocciolo fibroso del mango e fece ruotare l'idolo di pietra come un enorme palla di cannone, portandolo davanti a Miss Fortune.</1><1>“Non sei stupida, Sarah.”, disse Illaoi ridendo. “Ma non sai nemmeno cosa sei, cosa hai fatto.”</1><1>“Perché sei venuta qui, Illaoi? Si tratta di lui?”</1><1>“Ha! Affatto.”, sbuffò Illaoi. “La mia vita è dedicata a Nagakabouros. Un dio o un uomo? Ci sono dubbi sulla scelta?”</1><1>“Nessuno.” disse Miss Fortune. “Peccato per Gangplank.”</1><1>Illaoi sorrise, mostrando la bocca piena di mango masticato.</1><1>“Non hai torto,” disse annuendo lentamente, ma ancora non sai ascoltare. Hai liberato una lamanguilla, quando avresti dovuto calpestarle la testa e andartene prima che potesse affondare i denti nella tua carne. Il tuo movimento si fermerà per sempre.”</1><1>“Cosa significa?”</1><1>“Vieni a trovarmi quando l'avrai capito.” disse Illaoi, porgendole la mano. Sul suo palmo si trovava un ciondolo composto da corallo rosa disposto in una serie di curve che irraggiavano da un cuore centrale, come un occhio impassibile.</1><1>“Prendilo.” disse Illaoi.</1><1>“Cos'è?”</1><1>“Un simbolo di Nagakabouros. Ti guiderà quando ti perderai.”</1><1>“Cos'è davvero?”</1><1>“Niente più di ciò che ho detto.”</1><1>Miss Fortune esitò, ma era circondata da troppe persone per poter offendere platealmente una sacerdotessa della Donna Barbuta rifiutandone un dono. Prese il ciondolo e si tolse il tricorno per indossare il laccio di cuoio attorno al collo.</1><1>Illaoi le sussurrò all'orecchio.</1><1>“Non penso che tu sia stupida.”, disse. “Dimostrami che ho ragione.”</1><1>“Perché dovrebbe interessarmi cosa pensi?” chiede Miss Fortune.</1><1>“Perché sta per arrivare una tempesta.” disse Illaoi, accennando a qualcosa dietro le spalle di Miss Fortune. “Sai di chi parlo, ti conviene prepararti a rivolgere la prua alle onde.”</1><1>Si girò e con un calcio spinse il cannone di Byrne dal molo. Cadde in acqua con ampi spruzzi e affondò in una miriade di bolle prima che la superficie oleosa si richiudesse, la boa ondeggiante come unico monito della sua presenza.</1><1>La sacerdotessa della Donna Barbuta tornò da dove era venuta, dirigendosi verso il tempio sulla scogliera e Miss Fortune rivolse il suo sguardo al mare.</1><1>Una tempesta si stava preparando al largo, nell'oceano, ma Illaoi non aveva guardato in quella direzione.</1><1>Aveva guardato verso le Isole Ombra.</1><1>Nessuno pescava nella baia di Bilgewater di notte.</1><1>Piet sapeva perché, ovviamente. Aveva avuto tutta la vita per conoscere queste acque. Le correnti erano infide, sotto la superficie si nascondevano scogli pronti a squarciare gli scafi e il fondale era disseminato di relitti di navi i cui capitani non avevano mostrato il dovuto rispetto al mare. Soprattutto, era noto che gli spiriti dei morti in mare cercavano compagnia per alleviare la loro solitudine.</1><1>Piet sapeva bene tutto ciò, ma doveva comunque dar da mangiare alla sua famiglia.</1><1>La nave del capitano Jeremiad era bruciata, presa nel fuoco tra Gangplank e Miss Fortune.</1><1>Piet non aveva più un lavoro e i soldi per comprare cibo. Aveva bevuto mezza bottiglia di sidro strisciante per trovare il coraggio di spingere la sua barca in acqua stanotte e l'idea di bere qualcosa con il gigante del Freljord l'aveva aiutato a calmarsi.</1><1>Piet prese un'altra sorsata dalla bottiglia tirando la poca barba che aveva sul mento e versando un goccio a lato per onorare la Donna Barbuta.</1><1>Riscaldato e intorpidito dall'alcol, remò oltre le boe di segnalazione con i loro uccelli morti fino a raggiungere una zona dove la notte precedente aveva avuto un po' di fortuna. Jeremiad diceva sempre che Piet aveva fiuto per i pesci e ora aveva la sensazione che si sarebbero radunati nel punto dove i resti della Pozza della Morte erano andati alla deriva.</1><1>Piet tirò i remi in barca e li mise da parte prima di finire la bottiglia di sidro. Quindi, facendo attenzione a lasciarne un ultimo sorso, la gettò in mare. Con dita stanche e stordite dall'alcol mise sugli ami delle larve che aveva raccolto dall'orbita di un morto e legò le lenze alle gallocce.</1><1>Chiuse gli occhi e sporgendosi da un lato della barca immerse entrambe le mani in acqua.</1><1>“Nagakabouros,” disse, nella speranza che il nome dato dai nativi alla Donna Barbuta potesse portargli fortuna, “Non chiedo molto. Aiuta questo povero pescatore e concedigli qualche boccone dalla tua dispensa. Vigila su di me e proteggimi. E se dovessi morire nel tuo abbraccio, tienimi giù assieme ai morti.”</1><1>Piet aprì gli occhi.</1><1>Un volto pallido lo fissava, appena sotto il ciglio dell'acqua. Brillava di un fuoco gelido e senza luce.</1><1>Lanciò un grido e ricadde all'indietro mentre le lenze si tendevano una dopo l'altra. La barca iniziò a girare, dall'acqua salivano sottili spirali di nebbia. La foschia divenne subito più densa e presto le luci delle scogliere di Bilgewater furono oscurate da una nebbia nera come il carbone che giungeva dal largo.</1><1>Una cacofonia di uccelli che un tempo erano morti giunse dalle boe di segnalazione, seguita dal frastuono delle campane causato dal contorcersi dei corpi.</1><1>La Nebbia Oscura...</1><1>Piet cercò freneticamente i remi, tentando di rimetterli negli scalmi nonostante il terrore. Il gelo della nebbia era paralizzante e linee di nero necrotico si addentravano sulla pelle nei punti in cui veniva a contatto. Iniziò a piangere, sentiva il gelo della tomba lungo la spina dorsale.</1><1>“Donna Barbuta, Madre dei Fondali, Nagakabouros,” singhiozzò. “Portatemi a casa. Vi prego, chiedo solo-”</1><1>Piet non finì mai la sua preghiera.</1><1>Dal petto eruppero due catene uncinate, le punte macchiate del rosso vivo del sangue. Un terzo uncino gli trapassò il ventre, un altro la gola. Un quinto e un sesto gli perforarono le mani e iniziarono a tirare, inchiodandolo alla barca. Il dolore arrivò come un'ondata e iniziò a urlare.</1><1>Una figura di pura malignità emerse dalla Nebbia Oscura, il teschio circondato da fiamme color smeraldo. Le orbite ricolme di spiriti vendicativi bruciavano nel godimento per il suo dolore.</1><1>Lo spirito era coperto da vesti antiche e chiavi arrugginite gli raschiavano i fianchi. Un cadavere lanterna incatenato gemeva e oscillava con orrendo appetito dal pugno chiuso.</1><1>Il vetro della lanterna infernale si aprì per accoglierlo. Piet poteva sentire la sua anima liberarsi dal calore della carne. Anime torturate stridevano dalle sue profondità, rese folli da pene senza fine. Piet cercò di impedire al suo spirito di abbandonare il corpo, ma il lampo di una falce spettrale pose fine al suo tempo nel mondo e la lanterna si chiuse di scatto.</1><1>“Un'anima miserabile,” commentò il mietitore con una voce come ghiaia su una lapide. “Ma solo la prima a essere reclamata da Thresh stanotte.”</1><1>La Nebbia Oscura si increspò, gonfia delle sagome di spiriti malefici, spettri urlanti e cavalieri fantasma.</1><1>L'oscurità ribollì sul mare e si diresse verso la terra.</1><1>E le luci a Bilgewater iniziarono a spegnersi.</1><1>CONTINUA...</1>",
    "splash_art": [
      {
        "title": "miss fortune"
      },
      {
        "title": "miss fortune arcade"
      },
      {
        "title": "strega miss fortune"
      },
      {
        "title": "missfortune patto violato"
      },
      {
        "title": "captain fortune"
      },
      {
        "title": "missfortune città del crimine"
      },
      {
        "title": "missfortune patto violato (edizione prestigio)"
      },
      {
        "title": "missfortune in rovina"
      },
      {
        "title": "agente segreto missfortune"
      },
      {
        "title": "missfortune guardiana stellare"
      }
    ]
  },

  "seraphine": {
    "id": "seraphine",
    "name": "SERAPHINE",
    "title": "La cantante sognatrice",
    "quote": "“Questo è per voi!”",
    "region": "Piltover",
    "biography_preview": "Nata a Piltover da genitori di Zaun, Seraphine sente le anime altrui. Il mondo canta per lei, e lei canta in risposta. Nella sua giovinezza venne travolta da quei suoni che ora le sono d'ispirazione, trasformando il caos in una sinfonia. Si esibisce per le città sorelle per ricordare ai loro abitanti che non sono soli, che insieme sono più forti e che, ai suoi occhi, hanno un potenziale illimitato.",
    "biography": "<1>Una stella è nata a Piltover, dove qualunque sogno può realizzarsi.</1><1>Seraphine ha sempre amato la musica sin da bambina, soprattutto le ninne-nanne di suo padre. Le sue erano canzoni belle, ma tristi. Le portò con sé a Piltover, dove lui e sua madre, zauniti d'origine, cercavano una vita migliore nella Città del progresso.</1><1>Seraphine cantava con le strade affacciandosi fuori il loro laboratorio hexcustico, dove tecnologia sonora veniva riparata per suonare ancora. I canti da marinaio dei Cancelli del Sole, il fischiettare degli apprendisti, anche il ritmo di una conversazione; non era mai da sola, in una città come Piltover.</1><1>Col tempo, Seraphine capì che poteva sentire canzoni troppo private e personali perché arrivassero all'orecchio altrui. La forza del suo talento crebbe con lei. Riusciva a sentire l'anima di qualsiasi persona, dolce o crudele, e le strade che un tempo aveva amato divennero un'assordante cacofonia di desideri contrastanti. Come poteva capire le voci se mancavano di armonia? Certe volte passava giornate a tremare in un angolo, coprendosi le orecchie, incapace di sentire la sua stessa voce sopra la cacofonia.</1><1>I genitori di Seraphine avevano lasciato tutto alle spalle per farla nascere a Piltover, e non riuscivano a sopportare il suo dolore. Raccolsero tutti i loro risparmi per comprare un frammento di un raro cristallo hextech, a partire dal quale costruirono una sordina in grado di mitigare il suo udito magico. Per la prima volta in molti anni, cadde il silenzio.</1><1>Ma in quella quiete Seraphine udì qualcosa, o meglio, qualcuno. Il cristallo aveva una consapevolezza, figlia del sangue brackern. Anche se difficile da sentire e ancora più difficile da comprendere, la voce era gentile. Migliaia di anni di storia cantarono in armonia, intessendo l'inno di deserti lontani e scontri tra antenati.</1><1>Seraphine, incantata, si affidò alla loro guida. Era preoccupata di non aver più una canzone propria, sconvolta dai desideri che la circondavano. E se non era altro che la voce degli altri?</1><1>“La nostra vita è plasmata dalle voci degli altri” le rispose il canto della presenza.</1><1>E così, lentamente, imparò a gestire il rumore. Raramente quella voce parlava con chiarezza, ma l'influenza su Seraphine fu sufficiente per aiutarla a capire come entrare in armonia con una folla, come cantare con loro, usando la sua sordina sempre di meno. La prima volta che si esibì di fronte a una folla era sconvolta dal nervosismo. Ma continuò a cantare, e la folla crebbe con lei. Ben presto gli estimatori di Seraphine riempirono le strade dei locali più famosi di Piltover. Ma c'era ancora qualcosa che mancava, nella folla e dentro di sé. Capì che doveva cambiare prospettiva, e che doveva cercarla nella città che i suoi genitori avevano abbandonato con tanto sforzo: Zaun.</1><1>La prima volta che scese con quel montacarichi traballante si sentì sia a casa che straniera. A Zaun sentiva la stessa armonia di resistenza e ambizione della città superiore, ma accompagnata da un ritmo peculiare di libertà. Più passava tempo là sotto, più percepiva qualcos'altro: dolore. Paura dei baroni chimici che controllavano ogni cosa. Odio verso i viziati e arroganti abitanti di Piltover. C'era così tanta disarmonia. Cominciò ad esibirsi ascoltando queste nuove folle, ascoltando il loro cuore che cantava delle loro fatiche. Le due città erano divise da molto di più di una mancanza di comprensione. Voleva guarire e unire. Ma continuava a sentire lo stesso ritornello: “A Zaun è più difficile.”</1><1>Alla fine, Piltover cominciò a sembrarle sempre meno casa.</1><1>La voce nel suo cristallo hextech aveva intrecciato un'elegia sulle conseguenze dell'odio lasciato libero di scatenarsi. Seraphine non poteva permettere che succedesse alle città che amava. Convinse i suoi genitori a smantellare la sua sordina e a dargli una nuova casa con uno scopo opposto: una piattaforma in grado di aumentare i suoi doni e non reprimerli, consentendole di sentire gli altri in tutta la loro complessità. Seraphine sperava di sentire anche la voce del cristallo. Trasformò questa piattaforma in palcoscenico, attraversando su di essa l'Entresol tra Piltover e Zaun. Mentre la folla si radunava sotto le luci sfavillanti, cominciò a sentire abitanti di entrambi i mondi mischiarsi per ascoltarla.</1><1>Era una nuova canzone. Non comprensione; unità..</1><1>Non era perfetta. Non lo sarebbe mai stata. Ma la sua voce importava. E Seraphine si rese conto che poteva aiutare altri a trovare la propria voce.</1><1>Seraphine è diventata la stella di Piltover e Zaun. Grazie alla potenza della sua magia hextech amplifica la voce di tutti con una fresca carica di ottimismo perché secondo lei tutti meritano di essere ascoltati, soprattutto coloro che lottano. La ispirano, e lei farà del suo meglio per ispirarli.",
    "tale_title": "Solo posti in piedi",
    "tale_author": "Daniel Couts",
    "tale_preview": "La canzone di Zaun e Piltover è un duetto costante. Le strofe sono piene di vecchie ferite, ingiustizie e dolore. Anche se penso di essere l'unica ad udirla la sentiamo tutti, un sottofondo costante alle attività quotidiane, spingendo gente di Zaun e di Piltover in una disarmonia soffocante.",
    "tale": "<2>{{chapter_one}}</2><1>La canzone di Zaun e Piltover è un duetto costante. Le strofe sono piene di vecchie ferite, ingiustizie e dolore. Anche se penso di essere l'unica ad udirla la sentiamo tutti, un sottofondo costante alle attività quotidiane, spingendo gente di Zaun e di Piltover in una disarmonia soffocante.</1><1>Ma io so che possono cantare insieme. L'ho sentito. Sono solo rari frammenti, ma i loro accordi mi fanno male al cuore per le possibilità che contengono. E, una volta, una splendida soverchiante marea di speranza ed armonia. Sentii per la prima volta il cristallo hextech proprio in quel momento.</1><1>Qui, nell'Entresol, dove mi nascondo nell'oscurità dietro il palco, dovrei riuscire a sentire di nuovo quel duetto. La cima di Zaun, il fondo di Piltover. Il Grigio si ammassa in nuvole, spargendo sporcizia sul bronzo di Piltover. Lampioni chimici di Zaun infrangono i colori delle vetrate di Piltover su strade di ciottoli zauniti ordinate in attenta regolarità con strumenti piltovini.</1><1>E la gente di entrambe le città giunge qui, portando quel travolgente canto dell'anima che solo io riesco a sentire. Gente di Zaun salita fin quassù, centinaia di strumenti diversi battuti con un entusiasmo privo d'armonia. I bambini urlano e strepitano, scacciati da gente più anziana che cerca solo un attimo di pace. Gente di Piltover scesa marciando in onde tonanti, attenti e splendenti ed orgogliosi. Sono arrivati sul discensore, o attraverso le scale e le rampe che portano alla Passeggiata, il raffinato livello panoramico di Piltover, gemello lucidato dell'Entresol. Ridono e scherzano, indicando con apprezzamento l'aspetto pittoresco del nostro teatro improvvisato a cielo aperto.</1><1>All'inizio è eccitate. Sono felice che siano tutti qui. Chiudo gli occhi e mi accordo al cristallo, chiedendogli di cantare ancora.</1><1>Ma lui emette il solito distante brusio confuso, una presenza al contempo assente. E anche quello scompare quando le canzoni si scontrano, trasformando il duetto in un duello. Le risate di Piltover si trasformano in un disagio ghignante, mentre le urla di Zaun si zittiscono con un cipiglio indignato. E la folla si separa perfettamente in due, come se l'avessero programmato.</1><1>È questo che significa vivere a Zaun e Piltover. L'Entresol è un posto dove incontrarsi, certo, ma non dialogare. Un posto che esiste solo perché le città devono toccarsi, da qualche parte. Mentre sto guardando un piltovino inciampa e quasi attraversa lo spazio, ma due dei suoi concittadini lo prendono in tempo e lo riportano nella sicurezza del loro lato.</1><1>Argh! Sono tutti qui per lo stesso motivo! Perché non possono lasciarsi andare per un secondo e semplicemente stare insieme?</1><1>Perché continuo a pensare che cambierà? Sono una persona soltanto. Solo Seraphine. Io, che a malapena sono riuscita ad uscire di casa per anni e anni? Come posso pensare di mostrare loro che si può vivere diversamente? Perché penso di riuscirci?</1><1>Perché ho mai pensato di riuscirci?</1><1>L'improvviso impatto delle luci che si accendono mi fa capire che stavo trattenendo il respiro. Il microfono mi trema tra le mani mentre brividi mi salgono dagli avambracci. Guardo verso la folla. Qualcuno grida interessato, ma la maggior parte di loro è concentrata nel rimanere lontana dall'altro lato. Prendo un respiro.</1><1>Una nota familiare e pura di musica dell'anima risuona dal pubblico di Piltover. I miei occhi incrociano il sorriso stanco di Schala splendente tra la folla, che per un attimo sfuma sullo sfondo mentre la sua canzone mi trascina in alto. Schala mi parlava della sua tesi ogni volta che visitava l'officina dei miei genitori, leggendone estratti con lo stesso tono drammatico di un padre intento a raccontare una storia. Mi raccontava di cosa aveva cambiato dall'ultima volta che era stata rifiutata dalla commissione. “La settima volta è quella buona!” mi aveva detto, l'ultima volta che ne avevamo parlato. Ma già allora sentivo che il dubbio si faceva strada nel suo ottimismo. Sei rifiuti, e continuava a insistere. Ma lo faceva pervasa dall'incertezza: magari doveva farne qualcosa di diverso della propria vita?</1><1>Il suo dubitare s'innesta in me, e il respiro successivo diventa più facile.</1><1>Un'altra canzone si unisce alla melodia, ma stavolta dal lato di Zaun. Guardo lì e sento Roland, un artista argentiere di tutto rispetto. Era stata la musica ad attrarmi nel suo negozietto. Aveva spostato scatole e provviste su un lato del locale per far spazio a un gruppo di ragazzini che usavano l'altro angolo per far pratica con la loro banda. Diceva che quel frastuono lo aiutava a concentrarsi, che aveva più bisogno del suono che dello spazio. Che magari avrebbe dovuto abituarsi a lavorare in poco spazio, se il suo prossimo disegno non avesse avuto successo.</1><1>Nella mia mente la canzone di Roland si intreccia con quella di Schala; dove una è tamburi e ottoni e ghiaia, l'altra è vento e corni e canto sussurrato. Radicalmente diverse, ma con qualcosa che le fa funzionare. Una canzone piena di incertezza, l'altra di paura per il futuro.</1><1>Ma c'è qualcosa d'altro. Un ritmo testardo, sordo, costante, che continua a spingere le loro canzoni lontano da un diminuendo fatale. Lo stesso ritmo in entrambe le canzoni. Sia Schala che Roland amano il proprio lavoro.</1><1>La loro determinazione trova la mia, afferrandola prima che cada.</1><1>Non devo risolvere nulla. Non sono qui per questo. Neanche loro lo sono, e va bene così. Ascolto il cristallo, e il suo ritmo comincia a crescere e mormorare, poco chiaro, ma c'è. Voglio raggiungerlo, e conosco un solo modo per farlo.</1><1>Chiudo gli occhi e lascio che le canzoni di Schala e Roland mi riempiano. Mi immagino le loro difficoltà. Schala, che morde la penna finché i suoi occhi non si spalancano per un'epifania che la spinge a scrivere la conclusione perfetta per la sua tesi. Roland, un occhio chiuso mentre scava con gentilezza estrema l'ultimo dettaglio in una cornicetta d'argento decorata, per poi allontanarsi con un sorriso e un sospiro, sapendo che è perfetta. Delle piccole esplosioni mi attraversano le spalle e la schiena entrandomi in testa, e la musica incendia il mio corpo.</1><1>Comincio a cantare.</1><1>Forse, da sole, le nostre voci sono silenziose. Forse la mia, da sola, è silenziosa. Ma io non lo sono. Noi non lo siamo. Non mi trattengo, perché anche loro non lo fanno. Il terrore, la paura, l'incertezza. Riverso ogni cosa nella canzone, talmente tanto che mi viene da piangere. I nostri canti sono gocce di pioggia su una tettoia. Quello di Schala turbina col mio, e insieme diventiamo un ruscello. Troviamo Roland, felice di venir trascinato nel movimento. Insieme troviamo la folla, ciascuna di quelle gocce che ne chiama a sé sempre di più finché la canzone non diventa un fiume travolgente di sentimento.</1><1>Il flusso cresce e cresce mentre la folla, in silenzio con la gola ma che canta con l'anima, si apre alla musica. Una volta mi sarei sentita persa in questa tempesta di suoni. Ma con me ci sono Roland e Schala, e partecipiamo insieme ai sentimenti di tutti. Sanno cosa ci spinge, cosa mi spinge. Mi sento piena di gratitudine. E voglio assicurarmi che anche loro lo sappiano. Spingo quel sentimento in una singola nota, e in quel momento so che la nostra armonia può perforare i cieli.</1><1>La canzone finisce e riapro gli occhi, guardando la folla. Ora c'è un solo spirito di fronte a me, urlante e festante e che si accalca sotto il palco. Non vedo un solo ciottolo. Le mie muse si sono ritrovate nel centro della folla, e non riesco più a distinguerne le parti.<2>{{chapter_two}}</2><1>L'Entresol è un posto meraviglioso. Ho il posto migliore della casa, un piccolo tavolo d'angolo nascosto dove un fortunato avventore può sedersi in silenzio, bere una tazza di tè caldo, e guardare il mondo scorrere.</1><1>Lo spettacolo è finito già da qualche rintocco di campana ma la folla non si è dispersa, anzi: la gente ancora parla e ride insieme. Gli imprenditori della zona han colto l'occasione ed hanno alzato le serrande, trascinando fuori tavole e sedie. Il mio palco, depotenziato e spostato in un angolo, è diventato un campo da giochi improvvisato dove i bambini di Piltover e Zaun si sfidano l'un l'altro. Riesco a percepire il cambiamento nell'aria, l'eccitazione e la meraviglia, e quel senso di testa leggera dei giorni che non vuoi finiscano mai.</1><1>Mi rilasso sulla sedia, prendo la tazza fumante con entrambe le mani, chiudo gli occhi e sorrido. La loro musica è meravigliosa. Piltover e Zaun continueranno il loro duetto, anche se solo per poco.</1><1>Una voce familiare mi attraversa, leggera ma urgente. La mia anima esulta e il mio cuore comincia a battere forte. Non so cosa sentirò, se questa volta ci capiremo a vicenda, quanto tempo avremo. So solo che devo ascoltarla.</1><1>Il suo canto si innalza in un crescendo orchestrale e mi preparo alla frana. Ha così tanto da cantare, e solo me a sentirlo.</1><1>Ma non smetterò mai di provare ad ascoltarlo.</1>",
    "splash_art": [
      {
        "title": "seraphine"
      },
      {
        "title": "seraphine corte fatata"
      },
      {
        "title": "seraphine fenice aggraziata"
      },
      {
        "title": "seraphine k/da all out stella nascente"
      },
      {
        "title": "seraphine k/da all out indie"
      },
      {
        "title": "seraphine k/da all out superstar"
      },
      {
        "title": "seraphine canto dell'oceano"
      }
    ]
  },

  "vex": {
    "id": "vex",
    "name": "VEX",
    "title": "L'ombramante",
    "quote": "“Uuuugh... Che rottura.”",
    "region": "Shadow isles",
    "biography_preview": "Nelle più nere profondità delle Isole Ombra, una yordle solitaria passeggia tra la nebbia spettrale assaporandone la cupa miseria. Armata di un'inesauribile riserva di disagio e di una potentissima ombra, Vex vive nel suo piccolo angolo di tristezza, lontano dalla rivoltante felicità del mondo e dagli \"sfigati\" che vi abitano. Pur non avendo ambizioni, non esita ad agire per cancellare sorrisi e felicità, abbattendo qualsiasi scocciatore col potere della sua angoscia.",
    "biography": "<1<Nelle più nere profondità delle Isole Ombra, una yordle solitaria passeggia tra la nebbia spettrale assaporandone la cupa miseria. Armata di un'inesauribile riserva di disagio e di una potentissima ombra, Vex rifugge il brio e la felicità del mondo esterno, così come tutti gli 'sfigati' che vi abitano.</1><1>Vex non si era mai sentita a suo agio a Bandle City, nonostante fosse il luogo in cui era cresciuta. Trovava nauseanti i colori e la stravaganza della patria degli yordle. Nonostante l'impegno profuso dai suoi genitori, sembrava non riuscire a trovare la sua 'anima yordle' né alcuno spirito affine al suo, e preferiva trascorrere gran parte delle giornate a rabbuiarsi nella sua stanza.</1><1>Fu proprio lì che trovò un'amica alquanto improbabile: la sua stessa ombra. Era nera (il suo colore preferito) e non sapeva parlare, quindi era la compagna perfetta per lei. Pian piano imparò a sfruttare l'ombra per passare il tempo, facendole mettere in scena cupe pantomime per lei affascinanti.</1><1>Tuttavia, quella semplice ombra non era in grado di proteggere Vex dall'orribile allegria che la minacciava. Doveva esserci qualcos'altro che poteva usare. Qualcosa di ancora più nero. Qualcosa di ancora più triste. Qualcosa come lei.</1><1>Quel qualcosa si presentò a lei sotto forma di una Mietitura, fitte nubi di Nebbia Oscura che attraversarono Bandle City scatenando il panico fra i suoi abitanti. Mentre molti yordle lottavano valorosamente per respingere la nebbia, Vex fu intrigata da quel malvagio miasma e iniziò a cercarne la fonte.</1><1>Quando giunse alle Isole Ombra, Vex non poté credere ai propri occhi. Davanti a lei si aprivano sconfinati tratti di terra e mare privati di ogni vita e di ogni colore. Là avrebbe potuto incupirsi in santa pace, lontana dalle risate e dal divertimento.</1><1>Col passare dei giorni, Vex si rese conto che la Nebbia Oscura stava avendo strani effetti su di lei. La sua ombra aveva assunto una nuova, spettrale personalità (molto più vivace ed espressiva della sua padrona), e la sua benevola magia yordle si era trasformata in qualcosa di molto più sinistro. Ora Vex era in grado di emanare la sua tristezza a piacimento.</1><1>“Chi avrà creato questo posto meravigliosamente atroce?” si chiedeva.</1><1>Una domanda che trovò presto risposta quando Viego, il Re in rovina, fece la sua comparsa su quelle isole determinato a invadere ogni angolo di Runeterra con la sua Nebbia. Quando incontrò Vex, Viego notò subito la peculiare abilità della yordle di diffondere angoscia, rendendo le persone più vulnerabili alla sua Mietitura. Lei, da parte sua, era infervorata dalla sua visione di un mondo coperto dalla Nebbia Oscura. I due divennero subito alleati e iniziarono a pianificare l'avvento di una nuova era dominata dalla Rovina.</1><1>Tuttavia, prima che il piano di Viego giungesse al suo compimento, Vex scoprì il suo obiettivo nascosto: recuperare l'anima di Isolde, la sua sposa defunta, e far rinascere così il loro amore. Davanti a questa rivelazione, si sentì disgustata e tradita. L'uomo che pensava l'avrebbe aiutata a eliminare la felicità dal mondo stava invece cercando quella felicità per se stesso. Vex abbandonò il Re alla mercé delle Sentinelle della Luce, che infransero il suo sogno di riunirsi alla sua sposa tra le antiche macerie di Camavor. Ritrovatasi di nuovo sola, osservò con disappunto Runeterra tornare il luogo luminoso e colorato che aveva sempre detestato. Trovare l'eterna malinconia ora sarebbe stato ancora più difficile.</1><1>C'era solo una cosa che poteva fare. Un ultimo modo sicuro per ottenere l'infelicità che tanto bramava. Tornò dai suoi genitori a Bandle City, ansiosa di mostrare loro cos'era diventata... e godersi la soave tristezza del loro biasimo.</1><1>La giovane yordle li guardò diventare attoniti e immobili come tronchi. L'espressione sul loro volto passò dallo shock alla negazione e poi a un riluttante tentativo d'accettazione.</1><1>“Tesoro... Non riusciamo a capire... tutto questo,” disse sua madre muovendo la mano per indicarla.</1><1>“Ma ti amiamo e ti ameremo comunque,” proseguì suo padre. “E se questo ti rende felice, allora noi siamo felici per te.”</1><1>Sollevando gli occhi al cielo, Vex emise un lungo sospiro disperato. “Voi due siete il peggio del peggio,” borbottò.</1><1>Si trascinò fuori dal salotto, ansiosa di tornare alle Isole Ombra... dove avrebbe potuto continuare a intristirsi senza essere disturbata.</1>",
    "tale_title": "Il senso della tristezza",
    "tale_author": "John O'Bryan",
    "tale_preview": "Sull'isola era arrivato mezzogiorno, e Vex si era appena destata da una nottata di sonno. Quel giorno la Nebbia Oscura che ricopriva le Isole Ombra era particolarmente fitta e donava all'ambiente un'atmosfera di sconforto, perfettamente in sintonia con la yordle.",
    "tale": "<1>Sull'isola era arrivato mezzogiorno, e Vex si era appena destata da una nottata di sonno. Quel giorno la Nebbia Oscura che ricopriva le Isole Ombra era particolarmente fitta e donava all'ambiente un'atmosfera di sconforto, perfettamente in sintonia con la yordle.</1><1>La repellente orda di spettri che la circondavano emise una serie di sibili e grida agghiaccianti sperando di convincerla a reagire in quella giornata eccezionalmente lugubre.</1><1>“Volete giocare ancora?” Vex sospirò. “Va bene, vi accontento. Però stavolta il becchino deve farlo qualcun altro.”</1><1>Alle sue spalle, Vex sentì la sua ombra offrirsi volontaria.</1><1>“Ombra, se tu fai il becchino allora anch'io devo fare il becchino, genio.”</1><1>Ombra la guardò con occhi tristi e speranzosi.</1><1>“Vabbè. Anche se è una scemenza totale, io e Ombra faremo il becchino. Voi andate a morire.”</1><1>Coprendosi gli occhi con le mani, Ombra iniziò a contare da uno a cento mentre il nugolo di spettri si disperdeva andando a nascondersi tra le rocce e le rovine sparpagliate sull'isola.</1><1>Vex, con gli occhi scoperti, vide qualcosa di particolare ondeggiare oltre la coltre di bruma. Sembravano quasi... orecchie a punta?</1><1>“Pesciolina!” urlò la cosa con le orecchie.“Sei qui, piccola?”</1><1>“Oooooh no,” disse Vex sbigottita.“Non ditemi che...”</1><1>Le orecchie continuarono ad avanzare dondolando finché non iniziò a delinearsi una sagoma. Davanti a Vex c'era uno yordle più anziano, con le braccia spalancate e carico d'emozione.</1><1>“Eccoti qua, scricciolo!”</1><1>Vex strizzò gli occhi con disgusto di fronte a quel volto familiare.“Che ci fai qui, zio Milty?”</1><1>“Come sarebbe a dire? A un vecchio yordle non può venir voglia di vedere la sua pesciolina?” disse lo zio Milty con spietata allegria.</1><1>“Non chiamarmi così.”</1><1>Vex notò che i suoi amici eterei iniziavano a emergere dai loro nascondigli, incuriositi da quella visita inaspettata.</1><1>“Ho parecchio da fare,” tagliò corto Vex.“Ti dispiace dirmi cosa vuoi e levare le tende?”</1><1>Il volto dello zio Milty collassò, e il suo incrollabile sorriso lasciò il posto a uno sguardo seriamente preoccupato.“D'accordo. Andiamo subito al sodo, pesciolina... Si tratta dei tuoi genitori.”</1><1>Vex roteò così forte gli occhi che quasi le caddero dalle orbite. “Ughhhh... Che vogliono adesso?”</1><1>Tra l'altro, perché allo zio Milty importava così tanto dei suoi genitori? Non era neanche il suo vero zio.</1><1>“Non hanno il coraggio di dirtelo, ma... sono molto in pensiero per te!” proseguì lo zio Milty.“Sei venuta a vivere in questo... buio buco puzzolente abitato solo da fantasmi. Devi tornare a casa.”</1><1>“No. Assolutamente no.”</1><1>“Ragiona, pesciolina...”</1><1>“No”</1><1>“Almeno per una visita! Così sapranno che stai bene.”</1><1>“No”</1><1>“Basteranno due minuti. Arrivi, saluti e te ne vai.”</1><1>“NO. E ora vattene,” concluse Vex.</1><1>Davanti a quella resistenza, lo zio Milty aggrottò le sopracciglia. Un momento dopo, sulla sua faccia ricomparse un sorriso smagliante e il suo sguardo brillò.</1><1>“Beh, allora c'è solo una cosa da fare...” sentenziò il vecchio yordle. Poi agitò le dita, disegnando con le mani un arco attorno al suo corpo. Davanti a lui si aprì un grande portale dai colori dell'arcobaleno.“CNon perdiamo tempo. I tuoi genitori stanno per prendere il tè. Forse facciamo ancora in tempo a unirci a loro!”</1><1>Vex trasalì quando lo zio Milty la spinse a forza verso il portale magico. In un attimo alzò la mano, evocando ai suoi piedi una densa ombra nera che oscurò i colori di quel piccolo arcobaleno.“Pensi davvero che attraverserò quel coso? Sei anche più ingenuo di quanto pensassi.”</1><1>Stupito, lo zio Milty sollevò uno dei suoi folti sopraccigli. “Ma... Guardati attorno, pesciolina. Questo posto è... per i morti.”</1><1>“Ma non mi dire. È proprio per questo che sono qui,” rispose Vex. “La gente fa schifo. Gli yordle fanno doppiamente schifo. I colori mi fanno vomitare. E qui non c'è nulla di tutto questo.”</1><1>Lo zio Milty esitò, scioccato dalle parole della sua nipotina. Poi ebbe una specie di epifania, e il suo sguardo tornò a illuminarsi. “Ooooh, adesso capisco. Sei stata lontana dalla foresta di Bandle troppo a lungo! Ecco perché hai perso il tuo spirito yordle. Vedrai, basteranno un paio di giorni a casa tua e rifiorirai come un bocciolo di rosa!”</1><1>Riprese ad agitare le dita, creando un nuovo portale.</1><1>Vex sentì il suo stesso spirito sprofondare davanti a quella sua eterna maledizione: era una yordle e sarebbe rimasta per sempre una yordle, condannata all'eterno tormento di quell'inesauribile entusiasmo.</1><1>“A meno che...”</1><1>Nella mente di Vex si fece strada un'idea. Capendo di avere davanti la soluzione a quella tortura, le venne quasi da sorridere... Si sforzò di non contrarre nemmeno un muscolo della bocca e fece appello a tutta la potenza del suo malessere, fissando il terreno. “...Qual è il senso, zio Milty?”</1><1>“Il senso di cosa, Vexina?”</1><1>“Di tutto. Di Bandle City, degli yordle... Della vita?” Sollevò gli occhi da terra e vide il sorriso di suo zio svanire.</1><1>“Il senso della vita?” si chiese. “Uhhhmmm... Beh, è...”</1><1>Sfruttando quel momento di incertezza, Vex si affrettò a rispondere per lui. “Cioè, siamo solo ammassi di magia nati per caso. Ciò che siamo, ciò che facciamo, chi sono i nostri familiari... Non siamo noi a deciderlo. Possiamo solo abbandonarci come foglie morte al vento, senza alcun controllo.”</1><1>Una strana espressione determinata si disegnò sul viso dello zio Milty. “Oh, non penso che sia così. Per esempio, possiamo rendere felici gli altri! Siamo noi a decidere di farlo!”</1><1>“Sì, forse... Ma quella felicità dura sempre poco, no?”</1><1>Vex capì che le sue parole stavano facendo breccia nell'animo dello zio Milty quando vide le sue lunghe orecchie appuntite iniziare ad afflosciarsi.</1><1>“Come ogni altra cosa al mondo,” proseguì. “La felicità, gli uccelli, gli alberi, gli insetti... gli arcobaleni... Tutto scompare. Potremmo quasi dire che quello è il loro scopo. Esistono per qualche minuto, e poi muoiono. Chiedilo a loro.”</1><1>Vex si voltò per indicare i suoi amici spettri, che facevano capolino dai loro nascondigli con i volti smunti e macabri. Quando si girò a guardare di nuovo suo zio, vide l'ombra di un broncio inarcargli le labbra.</1><1>“Beh, io... non l'avevo mai vista sotto questo aspetto,” disse.</1><1>Vex attinse di nuovo all'inesauribile fonte di disperazione nel suo cuore, preparandosi a sferrare il colpo di grazia. “So che è deprimente, ma pensaci. Ciò che dà senso alla vita, in fin dei conti... è la morte.”</1><1>“La morte?” guaì lo zio Milty.</1><1>“Già. E sai qual è la cosa peggiore? Che agli yordle viene negata. Noi esistiamo per sempre. Siamo condannati a una stupida, magica vita priva di senso.”</1><1>Il labbro di zio Milty tremò mentre dai suoi occhi sgorgavano lacrime che luccicavano come piccoli diamanti. Il luminoso portale alle sue spalle svanì nel buio che lo circondava.</1><1>“È... orribile...,” disse piangendo.</1><1>“Vero?” aggiunse Vex.</1><1>Improvvisamente, lo zio Milty iniziò a singhiozzare inconsolabilmente. Il suo pianto eruppe come un tuono, spaventando persino gli spettri più terrificanti nei paraggi.</1><1>Mentre suo zio fuggiva tra le lacrime, Vex tirò un profondo sospiro di sollievo, finalmente libera dal peso di quell'insostenibile e inattesa allegria che le gravava sulle spalle. “OK,” disse, “Potete venire tutti fuori.”</1><1>Uno ad uno, i suoi compagni spettrali si sollevarono dalle rocce e dalle rovine in cui si erano rifugiati.</1><1>“Facciamone un'altra,” disse loro. “...Massì, faccio io il becchino.”</1>",
    "splash_art": [
      {
        "title": "vex"
      },
      {
        "title": "dawnbringer vex"
      },
      {
        "title": "empyrean vex"
      }
    ]
  },

  "yuumi": {
    "id": "yuumi",
    "name": "YUUMI",
    "title": "La gattina magica",
    "quote": "“I gatti sono fatti di furbizia e crepuscoli, i cani di latrati e bastoni! Libro è fatto solo di vecchi alberi.”",
    "region": "Bandle city",
    "biography_preview": "Una gattina magica di Bandle City, Yuumi era il famiglio di Norra, un'incantatrice yordle. Dopo la misteriosa scomparsa della sua padrona, Yuumi è diventata la custode del senziente Libro dei Portali di Norra e insieme viaggiano tra le dimensioni alla sua ricerca. Sempre bisognosa d'affetto, Yuumi cerca amici che la accompagnino nel viaggio e li protegge con scudi luminosi e determinazione incrollabile. Libro fa fatica a mantenerla concentrata sulla missione, visto che Yuumi viene spesso assorbita da distrazioni come pesci e sonnellini. Alla fine, però, ricomincia sempre a cercare la sua amica.",
    "biography": [
      "Nelle terre intorno a Bandle City c'era un tempo una valle, dove le falene lunari brillavano e le sponde dei fiumi erano piene di pesci arcobaleno. In una casetta tra gli alberi verdeggianti vivevano un'incantatrice yordle di nome Norra e la sua gatta, Yuumi.",
      "Dotata sin dalla nascita di magici poteri di protezione, per molti anni Yuumi si godette una vita di ozio, balzando tra i raggi del sole e sonnecchiando sotto gli alberi. Ogni volta che aveva voglia di avventura, si univa a Norra nell'esplorazione dei regni materiale e spirituale. Norra trascorreva il tempo raccogliendo strani oggetti come tazze rotte, frammenti di vetro colorato e tessuti con strane cuciture. Esaminava ogni manufatto con grande concentrazione, anche se Yuumi non ne capiva mai lo scopo. A ogni modo, Yuumi usava la sua magia per proteggere Norra e le scaldava i piedi quando tornava a casa.",
      "Le porte tra i regni sono selettive e si aprono di rado, anche a creature abili come i gatti. Yuumi osservava gli altri yordle aspettare per giorni che la stella orientale si allineasse con un particolare arco di pietra, o aggirarsi impazienti tra i gigli di palude alla ricerca di un bocciolo d'argento tra il fango: solo allora sarebbe apparso un percorso. Ma la yordle di Yuumi, Norra, possedeva il potente Libro dei Portali, che le permetteva di viaggiare istantaneamente in qualunque punto descritto nelle sue pagine. Quando Norra apriva un portale, lei e Yuumi si gettavano allegramente nella sua carta splendente e arrivavano a destinazione, seguite poco dopo dal libro.",
      "Yuumi non gli aveva mai prestato troppa attenzione finché una notte senza stelle, tornata a casa dopo aver attirato le falene lunari con la sua luce, non trovò Norra. Vide il libro sulla scrivania della sua padrona e ne sfogliò le pagine in preda al panico, vedendo che alcune erano state strappate. Incapace di leggerne il titolo, Yuumi gli si rivolse disperata chiamandolo semplicemente 'Libro'. In risposta, il tomo ondeggiò, e Yuumi scoprì sorpresa di riuscire a comprendere i pensieri tra la carta frusciante. Anche senza voce, Libro si fece sentire forte e chiaro. Yuumi apprese che Norra era andata in un posto così pericoloso che aveva distrutto il portale nel viaggio.",
      "Yuumi sapeva che doveva salvarla, e chiese aiuto a Libro. Ciascuna delle sue migliaia di pagine portava in un luogo diverso lungo le linee della magia che attraversavano i regni materiale e spirituale. La pagina che Norra aveva usato per viaggiare era perduta, ma Libro poteva riuscire ad avvicinarsi. Yuumi e Libro avrebbero dovuto esplorare ogni possibile portale. Divenne la strana custode di Libro, giurando di proteggerlo con il coraggio di un leone: se fosse finito nelle mani sbagliate, le porte di Bandle City si sarebbero potute aprire a ogni sorta di sgradevole e famelico invasore.",
      "Yuumi e Libro cominciarono il loro avventuroso viaggio, visitando terre sconosciute e pericolose. Yuumi cercò inutilmente il profumo di Norra nel vento. Anche se Yuumi ogni tanto interrompeva la ricerca per seguire l'odore di un topo o recuperare le forze con un pisolino veloce, Libro era sempre estremamente prudente, infastidito dal tempo perso e nervoso al pensiero di eventuali pericoli. Yuumi e Libro erano comunque entrambi determinati a ritrovare e riportare a casa la loro padrona.",
      "Quando Yuumi sentiva di più la mancanza di Norra, cercava spesso i suoi compagni. Uno dei suoi preferiti era un pastore che trasportava una porta, con spessi baffi e una risata profonda come un torrente in piena. Yuumi rimase per un po' sulle sue spalle, proteggendolo dagli infuriati spiriti della neve che scatenavano tormente, mentre lui le procurava dei pesciolini.",
      "Alla fine Yuumi avvertì il profumo della sua padrona che aleggiava in una vasta rovina di Shurima. Scavando in profondità nella sabbia, trovò un frammento di ceramica blu che sembrava un pezzo di una delle teiere di Norra. Prima di riuscire a scavare ancora, una bestia feroce emerse dalla sabbia, e Yuumi e Libro riuscirono a malapena a salvarsi. Chissà che cosa sarebbe successo se una creatura del genere avesse affondato i suoi artigli nelle pagine di Libro.",
      "Sebbene siano una strana coppia, Yuumi e Libro sono diventati presto amici grazie all'affetto in comune per Norra. Yuumi continua a cercare ovunque segni della sua padrona, affinché un giorno possa tornare alla sua vita di pisolini al fianco di Norra."
    ],
    "tale_title": "La preda più grande",
    "tale_author": "Rayla Heide",
    "tale_preview": "La mia yordle Norra russa tra le pagine del mio amico, Libro. La mia coda si agita quando decine di falene lunari entrano dalla finestra aperta come lanterne fluttuanti, e salto allegra per afferrarle senza preoccuparmi troppo di riuscirci. Salto sempre più in alto, agitando le zampe contro le falene lunari che mi svolazzano intorno.",
    "tale_chapter_one": [
      "La mia yordle Norra russa tra le pagine del mio amico, Libro. La mia coda si agita quando decine di falene lunari entrano dalla finestra aperta come lanterne fluttuanti, e salto allegra per afferrarle senza preoccuparmi troppo di riuscirci. Salto sempre più in alto, agitando le zampe contro le falene lunari che mi svolazzano intorno.",
      "Una di loro si piega e si contorce, fino ad assumere la forma di uno sgombro. Intorno a me, le altre falene iniziano a piroettare, trasformandosi in pesci fluttuanti. Squisite... ma all'improvviso tutto il mondo finisce sottosopra. I libri piovono dagli scaffali, atterrando sul soffitto con raffiche di tonfi. La mia Norra fluttua verso l'alto, ancora addormentata. I pesci annaspano in ogni direzione mentre cadiamo in alto, sempre più in alto...",
      "Mi sveglio in una scatola di legno, strizzando assonnata gli occhi mentre la luce della luna filtra dalle assi. Per tutti i ratti, come ci sono finita qui? Ah, già. L'allettante odore di pesce mi invade le narici e ricordo che mi stavo aggirando per le strade di Bilgewater, quando ho trovato una cassa di pesce essiccato, ho fatto una scorpacciata e mi sono addormentata profondamente con la pancia piena. ",
      "Prima di riuscire a rimettermi comoda, la pancia mi brontola e vengo sbalzata di lato. Decine di pesci essiccati mi cadono addosso, proprio come nel mio sogno, e il mio stomaco fa le fusa. ",
      "Libro svolazza nell'angolo, nel tentativo di evitare i pesci. Dice sempre che il cibo non fa bene alle pagine. Io penso che gli alberi essiccati migliorerebbero molto con l'odore di pesce, ma Libro di sicuro li conosce molto meglio di me, perciò non discuto.",
      "Sbircio dalle fessure tra le assi. Il pavimento sotto di noi scricchiola e si sposta mentre, in lontananza, la luce della luna illumina la superficie... dell'oceano! ",
      "“Ma come, Libro?” urlo. “Era soltanto un pisolino!”",
      "Libro si apre e si chiude agitato. Non mi piace l'acqua, e nemmeno a Libro.",
      "Inizio ad agitarmi anch'io. Libro fruscia, cercando di tranquillizzarmi. Ma è troppo tardi. Inizio a graffiare e grattare il legno disperata, facendo a pezzi inavvertitamente qualche pesce essiccato. Quest'oceano mi sta facendo rovinare il mio spuntino preferito! È l'acqua peggiore di sempre! Tocco la copertina di Libro, aprendolo a un portale gelato che ci porterà via da questo incubo acquatico. Dobbiamo scappare da qualche parte, non importa dove. Anche in un posto freddo.",
      "Sto per saltare nel portale di Libro, quando sento un urlo che mi ricorda il tintinnio di campanellini e luminosissimi arcobaleni. Un urlo che mi fa rizzare il pelo. L'urlo di uno yordle. ",
      "Sbircio tra le assi nella cassa e vedo due marinai umani che trascinano uno yordle dal pelo blu sul parapetto del ponte della nave, in mezzo al trambusto. Uno di loro ha il pizzetto nero, l'altro è paffuto, ed entrambi stanno ghignando. Muovendosi, passano sopra a mucchi di arpioni, canne da pesca, fiocine e bobine di spessa lenza. Devono essere dei cacciatori di mostri marini.",
      "“Questo piccoletto sarà un'esca perfetta!” esordisce il primo marinaio.",
      "“Ho sentito che i pesci più grossi adorano la carne di yordle”, ribatte quello paffuto. “Io è la prima volta che ci provo. Non si vedono molti yordle dalle parti di Bilgewater.”",
      "Lo yordle dal pelo blu grida e cerca di divincolarsi. “Non sono un'esca!” urla con voce stridula. “Liberatemi, vi prego!” I marinai non battono ciglio.",
      "L'intera nave si inclina e un sobbalzo particolarmente forte scuote la mia cassa. “Ah, eccolo finalmente. È ora di fare un pieno di carne di pesce abissale!” esclama entusiasta il primo marinaio. Non mi piace il suo sorriso.",
      "Una pinna enorme circonda la nostra nave, formando delle onde grandi quanto un leone. Sento Libro che mi strattona. So che vuole che scappiamo attraverso un portale, per evitare l'acqua prima che qualcuno ci veda, ma non posso fare a meno di sentire le urla dello yordle. Infilo la zampa tra le assi e apro il chiavistello della cassa. Non posso lasciarlo lì a morire. Non dopo aver perso la mia Norra.",
      "I marinai osservano incantati la pinna che sbatte sull'acqua. Non mi vedono mentre salto dalla cassa come una tigre silenziosa e scivolo alle loro spalle.",
      "Il povero yordle è legato a una lunga canna da pesca, che i marinai fanno penzolare fuori dalla nave. L'acqua sotto di lui è piena di schiuma e bolle. Perché l'acqua si agita sempre così tanto? Salto oltre la pila di arpioni e Libro mi segue, volando accanto a me e agitando, nervoso, le sue pagine. Ci vedono.",
      "“Un procione viola... con un libro volante?” chiede incredulo uno dei marinai.",
      "“A me sembra più un cucciolo di orso con un diario”, risponde il secondo.",
      "“Ma che dite, idioti, è solo un gatto!” conclude il terzo. “Prendiamolo!”",
      "I marinai si lanciano su di me, ma io sgattaiolo agile tra i loro piedi. Srotolo un laccio magico che si avvolge rapidamente intorno alle loro gambe. I marinai inciampano e si ribaltano come tazze su un tavolo.",
      "Mi appollaio sul bordo della nave, vicino alla canna da pesca, incerta sul da farsi. Le onde si agitano sotto di noi, e il mio istinto di caccia si attiva: qualcosa sta per balzare fuori dall'acqua.",
      "“Slegatemi!” grida lo yordle abbarbicato alla canna da pesca. “Non sono un'esca! Tutto questo è strano e umiliante!”",
      "Per sua fortuna, il pesce non mi fa paura. Anche se non mi piace l'acqua. ",
      "Salto sulla canna da pesca. Quando un gatto spicca un balzo, è come se il tempo rallentasse. Con le zampe aperte e il vento che mi scompiglia il pelo sulle terribili acque dell'oceano, sono decisa a fare tutto il possibile per salvare questo yordle. E poi, una volta iniziato un salto, non c'è modo di tornare indietro. ",
      "“Non temere, piccolo yordle blu!” grido. “Ti salvo io!”",
      "Il destino mio e dello yordle si intrecciano quando atterro sulla sua spalla, con Libro subito dietro.",
      "La canna da pesca ondeggia sotto il nostro peso. Il pesce più grande che abbia mai visto, largo circa un terzo della nave, esce dall'acqua con la bocca spalancata, mostrando centinaia di denti che brillano alla luce della luna. Le mandibole si aprono talmente tanto che potrebbe ingoiare un paio di mucche senza neanche doverle masticare. Anche al buio, con la mia lucina, vedo che la sua pelle è fatta di scaglie viola e argento, affilate come rasoi.",
      "Il gigantesco pesce abissale ci divora in un sol boccone, inghiottendo senza sforzo lo yordle, Libro, me e perfino un pezzo della canna da pesca.",
      "Urtiamo contro il palato del pesce mentre ricade in acqua. È buio pesto, e c'è puzza di pesce marcio! Prima che possa mandarci giù del tutto, apro uno scudo magico che ci avvolge, bloccandoci nel ruvido esofago del pesce. Riaccendo la mia lucina, illuminando dei denti marci che spiegano la puzza terribile. A quello spettacolo mostruoso, lo yordle grida. Il pesce si contorce, e noi tre veniamo sbatacchiati in ogni direzione protetti solo dalla bolla impermeabile.",
      "Che strano modo di farsi nuovi amici!",
      "Provo ad aprire Libro per farci fuggire, ma il pesce abissale balza di nuovo in aria e noi veniamo sbattuti all'interno della bolla. Cadiamo con un tonfo. Il pesce deve essere atterrato sul ponte della nave. I marinai urlano, mentre l'enorme creatura si dimena e li colpisce con la coda. ",
      "Sento un tonfo nell'acqua, e poi un altro, e un altro ancora. Saranno gli umani che finiscono in mare. Ancora bloccati nella gola del pesce abissale, apro Libro per attivare un portale che brilla del verde scuro di Bandle City, il verde di casa.",
      "Afferro con i denti la camicia del piccolo yordle e mi tuffo nella pagina. Il portale si allarga e vortichiamo nel reame degli spiriti, in una spirale disorientante di colori.",
      "Emergiamo, tossendo, sulle sponde di un ruscello poco profondo. Mi riempio i polmoni con l'aria dolce di Bandle City, ricca e piacevole come nel mio sogno. Grilli color zaffiro cantano nel crepuscolo mentre il ruscello gorgoglia delicatamente, pieno di pesci... pesci normali.",
      "Libro agita le pagine per asciugarsi. Lo yordle dal pelo blu si alza in piedi zuppo, scuotendosi. “Cos'è successo? Come abbiamo fatto... a fuggire?” chiede. “Il portale più vicino di Bilgewater non era sui moli?”",
      "“Per nostra fortuna, Libro porta con sé i nostri portali ovunque andiamo” spiego. Libro ruota su se stesso, mostrando le sue pagine di alberi essiccati, ognuna contenente un portale magico tracciato in inchiostro e pittura.",
      "“Beh, allora grazie ad entrambi per avermi salvato'', dice lo yordle. Guarda Libro incuriosito. “Anche voi venite da qui?”",
      "“Sì, ma non viviamo più qui,” dico. Guardo triste Libro, pensando alla nostra padrona.",
      "Libro svolazza. So che pensa sia ora di andare.",
      "“Sai come arrivare a casa da qui?” chiedo allo yordle.",
      "“Sì, sì, devo solo salire sulla collina e superare le tane delle talpe. Conosco bene questa zona. Spero che anche tu riesca a trovare la tua yordle.” aggiunge, prima di allontanarsi.",
      "Resto ferma un attimo, mentre la notte lascia il posto all'alba. Con la coda dell'occhio, noto una falena lunare all'orizzonte e vorrei balzarle addosso, ma mi ricordo che Norra è ancora persa da qualche parte e magari, in questo preciso momento, aspetta di essere salvata da noi.",
      "Tocco Libro delicatamente con la zampa. So che manca anche a lui. ",
      "Poi lo apro a una nuova pagina, e mi ci tuffo dentro."
    ],
    "splash_art": [
      {
        "title": "yuumi"
      },
      {
        "title": "yuumi preside da battaglia"
      },
      {
        "title": "strega yuumi"
      },
      {
        "title": "yuumi cerca cuori"
      },
      {
        "title": "yuumiele"
      }
    ]
  },

  "zeri": {
    "id": "zeri",
    "name": "ZERI",
    "title": "La scintilla di Zaun",
    "quote": "“Questa è la mia casa. Questa è la nostra casa.”",
    "region": "Zaun",
    "biography_preview": "Zeri, una giovane e caparbia donna della classe operaia zaunita, canalizza la sua magia elettrica per caricare se stessa e la sua arma. I suoi poteri sono instabili come le sue emozioni e le sue scintille riflettono il suo approccio fulmineo alla vita. Zeri ha una grande compassione per il prossimo e porta in ogni battaglia l'amore della sua famiglia. A volte la sua voglia di aiutare provoca qualche pasticcio, ma Zeri è convinta di una cosa: chi lotta per la sua comunità avrà sempre la comunità al suo fianco.",
    "biography": [
      "Zeri nacque in una grande famiglia della classe operaia, dove sin dall'infanzia fu curata con amore ed esposta a opinioni forti. I suoi avevano vissuto momenti molto difficili, avendo perso molti cari a causa dei pericoli di Zaun, ma non avevano mai dimenticato che la loro forza era nell'unione.",
      "Sin dalla nascita, Zeri ha avuto un rapporto particolare con l'elettricità. Ogni risatina faceva scattare una scintilla, ogni pianto una scossa. La magia non era rara, a Zaun, ma l'affinità elettrica di Zeri, sì. A volte si scaricava a terra, ma altre, alimentata dalle emozioni, diveniva forte e impetuosa. Durante la sua adolescenza provocò più blackout di un fusibile saltato. La vita a Zaun era uno splendido caos, come diceva sua nonna, e Zeri ne era la perfetta incarnazione.",
      "Non tutti amavano i suoi tratti elettrizzanti. Per la famiglia e gli amici, Zeri era un'adorabile pasticciona. Per gli altri, era semplicemente... un pasticcio. Durante le occasionali sfuriate, quando qualche scarica vagante distruggeva un lampione (o una dozzina), a Zeri sembrava di vedere dei lampi, o qualcosa di simile. Sembrava quasi che ci fosse qualcuno, ma non aveva tempo per indagare. Lei desiderava solo avere più controllo sui suoi poteri, così imprevedibili. Aveva tutta la determinazione del caso, ma era un po' carente sul fronte della pazienza.",
      "Comunque, ogni scintilla era un'opportunità.",
      "Una notte, mentre Zeri passeggiava nei mercati dell'Entresol, il terreno, scosso dagli scavi sotterranei, iniziò a tremare per un devastante terremoto. Non perse tempo e iniziò a scattare come un fulmine tra un palazzo e l'altro, liberando le vittime dalle macerie. Mentre il mondo sembrava cadere a pezzi, Zeri si tramutò in una vera e propria saetta. Sapeva che i baroni chimici avevano installato delle strutture minerarie in seguito alla scoperta di risorse migliori dell'hextech, ma ciò che non avevano voluto svelare erano i rischi di quegli scavi indiscriminati.",
      "Più Zeri si muoveva velocemente, più si caricava elettricamente. Dava il meglio sotto pressione e realizzò che i suoi poteri potevano fare molto per quel quartiere che aveva tanto a cuore. Lo stesso quartiere che i baroni consideravano sacrificabile.",
      "Dopo il disastro, i sopravvissuti si riunirono per ringraziarla. Sotto il suo sollievo, Zeri nascondeva una grande rabbia. Sapeva che avrebbe potuto salvare più vite, se avesse saputo controllarsi meglio.",
      "In compenso, aveva attirato l'attenzione dei baroni. Sapeva che non se la sarebbero lasciata sfuggire a nessun costo e non voleva che altre vite finissero in pericolo. Non di nuovo. Per proteggere la sua gente, Zeri cercò tra le macerie del disastro e costruì una giacca per contenere la sua elettricità e nascondersi allo sguardo dei baroni. Ora poteva dominare il suo dono per proteggere i bisognosi.",
      "Camminando nelle strade in rovina, Zeri vedeva solo volti sconsolati. Le famiglie cercavano di ricostruire e Zeri le aiutava, facendo tutto il possibile senza ricorrere ai poteri. Più provava ad aiutarle, più notava la loro sofferenza. I lavoratori sudavano per far partire i generatori. I genitori cercavano di mettere insieme pasti decenti con fornelli semidistrutti. Non avevano nessuno dalla loro parte, men che meno una persona con un dono come il suo. Sapeva che quartieri come il suo non sarebbero mai stati al sicuro, se non fossero cambiate le cose. Per i baroni erano solo dei poveracci, risorse da sfruttare, oggetti da dimenticare.",
      "Zeri sapeva cosa doveva fare. Non poteva aspettare il prossimo 'incidente' minerario. Doveva mettersi contro i baroni.",
      "I metodi dirompenti di Zeri fecero notizia in tutta Zaun. Si iniziava a parlare di linee di rifornimento dei baroni interrotte da 'fulmini' così veloci da sfuggire all'occhio umano. Furiosi per le perdite, i baroni formarono una rara alleanza, unendo le forze per ostacolare Zeri ovunque andasse. Lei provò ad adattarsi, a colpire più rapidamente, ma non poteva nulla contro le risorse illimitate dei baroni.",
      "Si ritirò con il corpo stanco e i poteri esausti. I baroni erano uniti. Lei era sola.",
      "Tornando a casa, Zeri si aspettava di incontrare il disappunto di chi aveva deluso. Invece, ad aspettarla, c'erano amici, famiglia e persone che non aveva mai incontrato. Tutti erano pronti a combattere l'oppressore. Nelle loro case ricostruite avevano ritrovato il coraggio. Zeri non si era mai sentita così ispirata in vita sua, ma in realtà era stata lei a ispirare loro. Era stata la scintilla che aveva acceso il fuoco.",
      "E non era più sola. Con l'aiuto dei vicini, la madre di Zeri le aveva costruito un fucile fatto con materiali offerti da chi aveva protetto con le sue lotte: il popolo di Entresol. Le munizioni dell'arma erano le emozioni di Zeri, la canna era un conduttore che amplificava i suoi poteri direttamente dalle mani. Usando la sua giacca poteva controllare il voltaggio, caricando e sparando raffiche elettriche con una certa precisione. Zeri guardò con amore la famiglia e la comunità. Pensava che avrebbe perso tutti nel tentativo di resistere, ma proprio perché aveva lottato per loro, loro si erano uniti per lei.",
      "Con la sua gente alle spalle, Zeri iniziò a combattere per chi non poteva farlo. Zaun non era perfetta, come del resto non lo era Zeri, ma a volte una scintilla può cambiare il mondo."
    ],
    "tale_title": "La scintilla inaspettata",
    "tale_author": "Michael Luo",
    "tale_preview": "“Non posso accettare,” disse il negoziante, respingendo con una mano i soldi di Zeri...",
    "tale_chapter_one": [
      "“Non posso accettare,” disse il negoziante, respingendo con una mano i soldi di Zeri. “Sono solo pezzi di ricambio. Hai già fatto fin troppo, da quando è arrivata la Nebbia.”",
      "Zeri non riusciva a darsi pace. Le strade che ben conosceva mostravano i segni di un lutto inaspettato. Case e negozi straziati da un diabolico sortilegio che aveva quasi provocato la fine del mondo. C'erano persone scomparse. Famiglie distrutte. Ma la gente continuava a radunarsi ai mercati dell'Entresol. Zeri non sapeva esattamente cosa fosse successo, ma aveva una certezza: Zaun sarebbe rinata e lei avrebbe dato una mano.",
      "Guardò con tristezza le callose mani del negoziante e spinse nuovamente il denaro verso di lui. “Compra delle banane caramellate. Per le tue bambine.”",
      "Il negoziante sospirò, poi sorrise.",
      "Zeri riprese il suo giro del mercato, ripensando alle raccomandazioni di sua nonna. “Non andare dal vecchio Shay, ha solo pezzi arrugginiti! Mettiti in coda presto da zia Maria, il suo pollo marinato parla con gli angeli!” A volte la nonna di Zeri era un po' pedante, ma non poteva negare che avesse sempre ragione. Conosceva il mercato come le sue tasche, tanto da sapere che le figlie di Moe andavano matte per le banane caramellate. Ed era proprio in momenti come questo che l'intimità tornava utile.",
      "“Vieni qui, topo di fogna!”",
      "Zeri si girò verso il rumore e vide un ragazzino che correva tra la folla. Era seguito da due uomini, uno basso e tarchiato, l'altro smilzo e allampanato. I loro abiti erano inconfondibili. Scagnozzi dei baroni chimici.",
      "Quando il ragazzino le passò accanto, Zeri gli afferrò il braccio. “Lì, presto,” disse, indicando con un cenno del viso il negozio di Moe. Il negoziante annuì. Il ragazzino spaventato rimase immobile.",
      "“Fidati di me, vai!”",
      "Lui corse sotto un tavolo, che Moe coprì prontamente con un telo.",
      "“Salve! State cercando qualcuno?” urlò Zeri ai due brutti ceffi.",
      "I due si avvicinarono, spingendo malamente i passanti. “Sì, un moccioso. È passato da qui. L'hai visto?” chiese quello più basso.",
      "“Forse sì. Forse no.”",
      "L'uomo strinse gli occhi. “Parla. Non ti faremo del male.”",
      "“Ne dubito. Ma passiamo direttamente alla parte dove io faccio del male a voi.”",
      "L'uomo scoppiò a ridere. “Con cosa?”",
      "Zeri fece il gesto di portare la mano all'arma, ma non c'era niente. Dannazione. Devo averla lasciata di nuovo all'officina di mamma.",
      "Beh, improvvisiamo. Si sfregò le mani e iniziò a correre sul posto.",
      "I due scagnozzi furono colti alla sprovvista.",
      "“Sta... ballando?” osservò quello alto?",
      "“Chi se ne frega,” rispose seccamente il suo compare. “Prendiamola e basta!”",
      "Le mani e i piedi di Zeri erano ormai così veloci da essere indistinguibili. L'equipaggiamento sul dorso della sua giacca, un limitatore che aveva chiamato Zaino scintilla, si stava caricando di elettricità. In un batter d'occhio, scattò tra i due uomini, travolgendoli con una scia di fulmini indomabili. Le correnti residue rimbalzarono dal suo corpo alle porte e ai tendoni, lasciando piccoli tizzoni ardenti.",
      "“Woo!” Zeri si fermò di scatto. I due scagnozzi erano crollati a terra. Lei notò con dispiacere che la tenda del negozio, ormai tutta annerita, si era staccata ed era caduta. “Oh, mi dispiace! Io...”",
      "“Non ci pensare,” disse Moe, facendo cenno al ragazzino di uscire dal tavolo.",
      "“Sei fantastica!” disse lui, allargando le braccia. “Ho bisogno del tuo aiuto. Hanno ancora i miei genitori.”",
      "“Cosa? Dove?” chiese Zeri.",
      "“All'angolo di via Ramottone! In una fabbrica. Loro... li hanno portati lì. Insieme ad altri. Ho visto tutto!”",
      "“Va bene,” annuì Zeri. “Come ti chiami?”",
      "“Timik.”",
      "“Timik, troverò i tuoi genitori.” Zeri lanciò uno sguardo a Moe. “Mi faresti un altro favore?”",
      "“Come no.” Moe diede un buffetto sulla testa al ragazzino. “Ehi, giovane. Che ne dici di qualche banana caramellata, per cena?”"
    ],
    "tale_chapter_two": [
      "Come tutte le strade del quartiere, via Ramottone ospitava file su file di fabbriche dei baroni chimici. L'aria era così carica di fuliggine che se ne sentiva il sapore in gola. Chi, se non i baroni, poteva obbligare la gente a lavorare in condizioni simili?",
      "In un angolo, delle guardie che puzzavano di alcol da quattro soldi giocavano a carte davanti a un edificio fatiscente con una doppia porta arrugginita. Proprio come quello descritto da Timik. Zeri si toccò la cintura, controllando di avere l'arma a portata.",
      "Cercando un altro modo per entrare, notò un condotto pericolante, abbastanza grande da strisciarci dentro. Saltò per raggiungere l'apertura, ma la mancò di qualche centimetro. Tornò indietro, si mise a correre e i suoi piedi fecero scintille. Questa volta saltò più in alto, spinta dalla sua elettricità.",
      "“Hai già giocato quella carta!” sbraitò una guardia, proprio mentre lei si aggrappava al bordo.",
      "“Non è vero!” sbottò l'altro. “E l'avresti anche notato, se non fossi sempre attaccato a quella bottiglia!”",
      "Zeri tirò un sospiro di sollievo. Hai sempre ragione, nonna. Le guardie sono più pigre, di notte.",
      "Iniziò a strisciare nel condotto, fino ad arrivare a una grande grata. Sotto di lei c'era una strana stanza con grandi tubi di metallo lungo i muri. L'uscita era chiusa dalla doppia porta che aveva visto prima.",
      "Al centro, un gruppo di persone assemblava componenti, sotto lo sguardo vigile di guardie con lance hextech. Ogni volta che qualcosa arrivava alla fine della catena di montaggio, una guardia controllava il risultato. Ogni volta, si vedeva un rapido lampo blu, e poi nient'altro. Il capitano delle guardie scaraventava a terra questi apparenti fallimenti, per poi esigere che i lavoratori ricominciassero da capo. “Meno male che questi dovevano essere quelli svegli,” disse, sputando sul pavimento.",
      "Era evidente che quella povera gente fosse lì contro la sua volontà. Genitori, coniugi e amici, tutti lì a soffrire.",
      "“Argh!” Sovrappensiero, Zeri batté un pugno carico di frustrazione ed elettricità sulla grata, che vibrò all'impatto. Zeri cercò di rimediare all'errore, ma la pesante grata cadde sul pavimento, seguita a ruota da lei. Si trovò al centro del pavimento della fabbrica, accompagnata da un frastuono metallico.",
      "Tutti i presenti sussultarono.",
      "“È lui?” chiese uno degli scagnozzi, riprendendosi dallo spavento.",
      "“No,” ribatté bruscamente il capitano. “Lei non ha la clessidra dipinta in faccia.”",
      "Zeri si alzò rapidamente in piedi. “Non so chi state aspettando, ma non potete tenere qui questa gente.”",
      "Il capitano la guardò con disprezzo. “E chi lo dice?”",
      "“Io.”",
      "Zeri sfoderò l'arma, tenendo stretta l'impugnatura color ruggine. Sua madre l'aveva progettata senza grilletti o cartucce, sapendo che sarebbe bastata la sua elettricità naturale, che ora era carica per la rabbia. L'energia statica passò dalla mano di Zeri alla canna conduttrice dell'arma. Prese la mira.",
      "“Laser ultrashock!”",
      "Un raggio tonante colpì la doppia porta alle spalle delle guardie, sfondandone il metallo e aprendola.",
      "“Scappate!” urlò Zeri. “Mi occupo io delle guardie!”",
      "Gli ostaggi si diedero alla macchia, inseguiti dalle guardie.",
      "Una donna afferrò il braccio di Zeri. “Hai visto mio figlio? Non l'hanno portato con noi!”",
      "“Timik sta bene. Sta...”",
      "“Timik? No, non è...”",
      "Si avvicinarono altre guardie. Zeri puntò l'arma e aprì il fuoco, respingendole e aprendo una via di fuga alla donna preoccupata.",
      "“Dobbiamo andare,” disse un uomo, portandola via.",
      "Zeri sparò altri proiettili elettrici per coprirli. “Quando lo saprà il vostro capo,” urlò, “vi pentirete di non essere stati uccisi qui, da me.”",
      "Le guardie, frustrate, lasciarono perdere gli ostaggi in fuga e si concentrarono su Zeri.",
      "Bene. Venite da me.",
      "Appena si avvicinarono, lei saltò su uno dei grandi tubi attaccati al muro. Erano fatti di ottone e rame, conduttori naturali.",
      "I piedi di Zeri crepitavano di energia elettrica. Alimentata dalle sue scintille, iniziò a scivolare sulla rete di tubi, cavalcandola e scaricando raffiche di proiettili alle tre guardie. I loro corpi caddero, contorcendosi per le scosse. Zeri cambiò rapidamente direzione, abbattendo le altre due guardie, che volevano prenderla di sorpresa arrampicandosi sulle ringhiere alle sue spalle. Rimaneva solo una manciata di assalitori. Presto sarebbe potuta tornare a casa. Chissà quanto era preoccupata la sua famiglia...",
      "Qualcosa colpì il tubo sotto Zeri, facendole perdere l'equilibrio. Cadde a terra.",
      "“Ora sei mia,” disse il capitano, impugnando un cannone hextech con la canna fumante. Il resto delle truppe arrivò con le lance.",
      "Zeri si alzò faticosamente in piedi. Le girava la testa, aveva le ginocchia sbucciate e sanguinanti e il suo corpo ferito crepitava di correnti elettriche. Alzò l'arma per sparare.",
      "Fece cilecca.",
      "Il capitano le lanciò un sorriso beffardo.",
      "Maledizione! Doveva essersi rotta nella caduta.",
      "I suoi nemici si avvicinavano.",
      "“Al diavolo!” Zeri gettò l'arma e si tolse la giacca. Libera dallo Zaino scintilla, si sentì il corpo carico di voltaggio. Spiccò un salto e alzò il pugno verso il cielo.",
      "“SCHIANTO ELETTRICO!”",
      "Delle onde bioelettriche partirono dal suo pugno, poi dal suo torace e poi ancora da tutto il suo corpo, lacerando lo spazio. Poi, come i fulmini di una tempesta, le onde rimbalzarono sui metalli conduttori, travolgendo l'intera stanza con la sua energia. I corpi tremarono, per poi crollare.",
      "Zeri cadde in ginocchio, sostenuta solo dalle sue nocche. Con gli occhi annebbiati dal sudore, sentì una scarica di dolore in tutto il corpo e in tutte le sue ferite. “Spero che abbia funzionato.”",
      "“Maledetta pulce.” La voce del capitano tuonò nella stanza. Zeri lo vide alzarsi in piedi, con il naso e le orecchie sanguinanti.",
      "“Perché?” urlò Zeri. “Perché fate del male agli innocenti?”",
      "L'uomo scosse la testa, prendendo a calci i corpi esanimi, in cerca della sua arma. “Nessuno è innocente, agli occhi della baronessa.”",
      "Zeri sentì un ronzio e vide il cannone del capitano puntato contro di lei.",
      "Con le ultime forze che le rimanevano, si lanciò di lato e scivolò dietro un tubo caduto. L'esplosione la scaraventò contro il muro, insieme al suo riparo. Tutto divenne nero. Quando riaprì gli occhi, il capitano era sparito."
    ],
    "tale_chapter_three": [
      "Zoppicando al chiar di luna, Zeri tornò a casa, nelle strade vuote. Era felice che gli ostaggi fossero al sicuro, ma comunque arrabbiata. I baroni chimici erano sempre in vantaggio. Avevano più risorse, più potere. La loro forza era nel sistema che avevano creato, in cui tutti erano loro sottoposti e contribuivano a una Zaun sotto il loro totale controllo. Forse il capitano aveva ragione: nessuno è innocente.",
      "E tutti sono vittime.",
      "Un lampo blu si accese alle sue spalle, facendola fermare di scatto.",
      "“Ehi, bel lavoro.”",
      "Si girò e vide un adolescente con il viso pitturato e una mazza luminosa in mano. Credendo di essere stata seguita, Zeri si preparò nuovamente a combattere, ma riusciva a malapena a reggersi in piedi.",
      "“Rilassati,” disse il ragazzo. “Timik mi ha parlato di te.”",
      "“E tu chi saresti?” chiese Zeri.",
      "“Sono Ekko. Prima che arrivassi tu, quei brutti ceffi della fabbrica cercavano me. Che numero che gli hai fatto, però!”",
      "Zeri sospirò. Se è contro i baroni, è uno a posto.",
      "“Senti,” proseguì Ekko, “so che hai delle domande, e io pure. Te lo devo chiedere: perché aiuti gente che non conosci?”",
      "Zeri alzò le spalle. “Mi batto per la mia comunità.”",
      "Ekko sorrise. “Allora dobbiamo parlare. Zaun ha bisogno di persone come te... e devo ringraziarti per aver salvato i miei genitori.”",
      "Zeri sorrise. “Quando vuoi.”"
    ],
    "splash_art": [
      {
        "title": "zeri"
      },
      {
        "title": "zeri rosa appassita"
      }
    ]
  },

  "ziggs": {
    "id": "ziggs",
    "name": "ZIGGS",
    "title": "L'esperto di hexplosivi",
    "quote": "“Ziggs? Imprevedibile? Sì. Pericoloso? Pure. Ma innegabilmente geniale!”",
    "region": "Zaun",
    "biography_preview": "Amante di grandi bombe e di micce corte, lo yordle Ziggs è un'esplosiva forza della natura. Un tempo assistente di un inventore a Piltover, la routine lo annoiava e così divenne amico di una bombarola fuori di testa dai capelli blu, una certa Jinx. Dopo una nottata di follie in città, Ziggs seguì il suo consiglio e si trasferì a Zaun, dove ora può dedicarsi più liberamente alla sua passione terrorizzando baroni chimici e comuni cittadini nella sua incessante ricerca di cose da far saltare in aria.",
    "biography": [
      "Ziggs nacque con un talento per la meccanica, ma la sua natura caotica e iperattiva era inusuale, tra gli scienziati yordle. Desideroso di diventare noto come Heimerdinger, si lanciò nei suoi ambiziosi progetti con zelo maniacale, incoraggiato tanto dai suoi successi quanto dai suoi esplosivi fallimenti. Voce degli esperimenti di Ziggs giunse all'Accademia yordle a Piltover, e i suoi stimati professori lo invitarono a mostrare la sua arte. La sua tipica noncuranza portò la presentazione a una conclusione prematura: il motore hextech che stava illustrando si surriscaldò e esplose, aprendo un enorme buco nell'aula. I professori si ripulirono dalla polvere e gli intimarono di andarsene. Distrutto, Ziggs, si preparava a tornare a Bandle, ma all'improvviso un gruppo di Zaun si infiltrò nell'accademia per rapire i professori. L'esercito di Piltover rintracciò i prigionieri in una prigione zaunita, ma non aveva armi per fare breccia nelle fortificazioni. Volendo dimostrare il suo valore, Ziggs sperimentò un nuovo tipo di arma, scoprendo che poteva usare a suo favore il suo involontario talento per le esplosioni, per salvare gli yordle rapiti.",
      "Nel giro di poco, Ziggs aveva creato una linea di 'hexesplosivi'. Con le sue nuove bombe, Ziggs andò a Zaun, infiltrandosi nella prigione. Lanciò una bomba gigante, e notò con piacere l'enorme breccia apertasi nel muro rinforzato. Dissipatosi il fumo, Ziggs entrò nel complesso, mettendo in fuga le guardie con le sue granate. Si diresse alle celle, fece saltare le porte e liberò gli yordle prigionieri. Al ritorno all'Accademia, i professori riconobbero a Ziggs il titolo di docente di demolizione. Ormai placato il desiderio di vendetta, Ziggs accettò la proposta, felice di poter portare a Valoran i suoi sempre più potenti esplosivi."
    ],
    "tale_title": "Un tributo esplosivo",
    "tale_author": "Abigail Harvey",
    "tale_preview": "OK, Zaun. Eccomi qua, peloso e pronto a far esplodere roba.",
    "tale_chapter_one": [
      "OK, Zaun. Eccomi qua, peloso e pronto a far esplodere roba.",
      "Il tempo trascorso a Piltover fornendo prodigi pirotecnici a snob ingrati, con Heimerdinger che mi costringeva a nascondermi dietro quello stupido incantamento e non mi lasciava mai fare ciò che volevo... Mi hanno messo una terribile sete di BOTTI!",
      "Chissà se Jinx diceva la verità? La tetra e puzzolente città sotterranea racchiude veramente un potenziale così deflagrante?",
      "Vediamo un po'... Cosa abbiamo qui? Un edificio anonimo, un altro edificio anonimo, un edificio anonimo lievemente più grande, una fabbrica di esplosivi, l'ennesimo edificio anonimo, un... UN MOMENTO!",
      "Fabbrica di esplosivi?!? Allora è vero! I sogni a volte si avverano!",
      "Non sto piangendo. Mi è solo entrato del Grigio di Zaun negli occhi.",
      "Accidenti, chissà quante belle cosette ci saranno là dentro... Eppure sembra così normale. Anzi, quasi banale. Niente luci abbaglianti, nessuna insegna scintillante... Solo un mucchio pericolante di ferro e mattoni. È come se a nessuno importasse come vengono create le bombe. E poi è silenzioso... AH! Devono aver insonorizzato la struttura per via dei test! Devo entrarci assolutamente! Scommetto che c'è un passaggio segreto, o magari bisogna far saltare la parete frontale per...",
      "Ah, no. C'è la porta.",
      "Fermi tutti, cos'è questo?",
      "STRUTTURA DISMESSA",
      "VIETATO L'ACCESSO",
      "Stiamo scherzando? Perché? Quando? Chi ha deciso di dismettere questo luogo sacro? Come si può avere così poco rispetto per la sublime arte esplosivistica da chiuderlo per sempre e... Cos'è questo rumore?",
      "Uhm... Potrei sbagliarmi, ma di solito i lucchetti devono essere interi per funzionare. A quanto pare qualcuno ha forzato l'ingresso. Darò un'occhiatina all'interno...",
      "Cosa vedono i miei occhi? Una coppia di giovani umani dall'aria insoddisfatta. Niente bombe. Solo due umani in una stanza vuota. Inizio a perdere interesse. Perlomeno non mi hanno visto.",
      "“Che fregatura,” dice uno di loro. Sembra deluso quanto me. “Hai detto che questo posto era pieno di bombe. Invece abbiamo cercato dappertutto e non ce n'è nemmeno l'ombra!”",
      "Smettila, ragazzino. Mi stai facendo male.",
      "L'altro dà un calcio a una cassa vuota. “Come facevo a sapere che avevano ripulito tutto?”",
      "A nessuno dei due è venuto in mente di leggere il cartello? Gli umani hanno gli occhi solo per bell...",
      "“Che iella,” dice sospirando il primo. Wow. Non avevo ancora finito di pensare la frase. Che maleducato. “Qui è una noia. Andiamocene.”",
      "Dopo di me, prego. Non ho voglia di avere problemi. Addio, bambocci!",
      "Non ci posso credere. Vengo per la prima volta nella città sotterranea e cosa trovo? Una fabbrica di bombe! Un luogo pensato appositamente per creare bombe! Avrei potuto chiamarlo casa. E invece... era solo la dimora dei sogni infranti.",
      "Devo fare qualcosa. Sì. Assolutamente. Senza dubbio. È la cosa giusta da fare. Era nato per questo...",
      "QUINDI RIEMPIRÒ QUEL POSTO DI BOMBE!"
    ],
    "tale_chapter_two": [
      "Oh, salve. Benvenuti nel mio laboratorio. Cioè, il laboratorio è di Jinx, ma mi ha permesso di accamparmi qui finché non mi sarò sistemato a Zaun. È convinta che io esista solo nella sua testa, quindi non prenderò troppo spazio. In più, visti i rottami e la spazzatura in giro, scommetto che non sono l'unica creatura pelosa che vive qui.",
      "Cosa? Oh, questi? Sono solo degli esplosivi su cui sto lavorando. Una mia creazione, ovviamente.",
      "Questi gioiellini daranno alla vecchia fabbrica la festa d'addio che si merita. Deve andarsene con dignità.",
      "Non posso lasciarla in quello stato, ad attirare qualche altro ingenuo piromane di belle speranze, riempirlo di aspettative e poi strappargli il cuore lasciandolo senza nemmeno una scintilla. Per me è stato un vero trauma emotivo.",
      "No, ho deciso che decorerò quell'edificio con le mie bombe e poi le farò brillare una dopo l'altra come piccoli fuochi d'artificio. Boom! Bang! Shhh! Boom! Bang! Shhh! Ancora, ancora e ancora... finché l'intera struttura non crollerà in un tripudio di deflagrazioni.",
      "Ho deciso di chiamarli “Bombe ciliegia”.",
      "Ho quasi fatto. Basta inserire questo qui, attaccare quest'altro di qua, e... Perfetto.",
      "Andiamo a far saltare il mondo!"
    ],
    "tale_chapter_three": [
      "OK, sono di nuovo nella fabbrica. Stupido cartello. “DIVIETO D'ACCESSO”? Non sai proprio fare il tuo lavoro.",
      "Le mie adorate Bombe ciliegia sono già piazzate, pronte a mostrare al loro papà cosa sono in grado di fare.",
      "So cosa vi state chiedendo. Ma Ziggs, come farai ad apprezzare il frutto del tuo talento se non sarai lì a vederle in azione? Ci ho pensato anch'io. Per questo ho aggiunto una chicca speciale: per prima cosa, farò saltare la parete frontale!",
      "Questo ragazzone qui l'ho chiamato Antipasto, e ci aprirà lo stomaco creando una perfetta finestra sul palco principale!",
      "E adesso... è ora di premere il pulsante! Tre... due... uno... FUOCO ALLE POLVERI!",
      "...tra sessanta secondi.",
      "Che c'è? Prima devo uscire di qui, no? Non voglio mica saltare in aria anch'io!"
    ],
    "tale_chapter_four": [
      "Avanti, avanti, avanti! Ora sono pronto! Ho un bel mucchietto di rottami dietro cui nascondermi. Sono alla distanza ottimale per godermi lo spettacolo. E adesso... BOOM!",
      "No. Mancano ancora quaranta secondi. Attraversare la strada ha richiesto meno tempo del previsto.",
      "Ehi, sapete perché uno yordle attraversa la str... Oh, no. Che ci fanno di nuovo qui quei mocciosi?!? Se non si spostano subito da lì avranno un incontro ravvicinato con il muro. Spostatevi. Spostatevi!",
      "Non si spostano. Stanno imbrattando la parete con delle bombolette spray. Oh, per l'amor del...",
      "“Ehi!” Urlo da dietro la montagna di detriti. “Ragazzini! Andatevene da lì!”",
      "Questo ha attirato la loro attenzione. Possono ammirare Ziggs in tutto il suo splendore. Però non si muovono ancora.",
      "“Allora? Non avete mai visto uno yordle? Comunque sia, dovete levarvi da lì! Vi farete molto male!”",
      "Stanno...? No. E invece sì! Stanno ridendo di me! Beh, a questo punto credo che li lascerò saltare in aria! Jinx lo farebbe.",
      "Oh, giusto. Jinx è una psicopatica.",
      "Ah! Dieci secondi!",
      "Ed ecco che mi metto a correre. Sto sfrecciando verso quei due imbecilli. Meglio essere travolti da uno yordle che schiacciati da un edificio, no? Lo dico sempre.",
      "Ora non ridono più. Il più grande è il primo ad aprire bocca. “Che stai...”",
      "“Non c'è tempo! Via!”",
      "BOOM!",
      "Ci schiantiamo dall'altro lato della strada proprio mentre il muro viene giù.",
      "Sì! Attenti al botto!",
      "Boom! Bang! Shhh! Boom! Bang! Shhh!",
      "È quasi ipnotico. Piccole scariche elettriche scuotono ogni superficie. I mattoni rotolano giù. Il fumo sale denso, investendo tutti i curiosi venuti a guardare.",
      "Boom! Bang! Shhh!",
      "Un momento... Perché tutti fissano me invece che il mio capolavoro?",
      "Boom! Bang! Shhh!",
      "Ormai il tetto non esiste quasi più. Ha qualcosa di magico... No, ve l'ho già detto! È colpa del Grigio! Non sto piangendo.",
      "Boom! Bang! Shhh! Boom! Bang! Shhhhhhh.",
      "Ah ah ah! Sì! Non resisto. Devo fare la mia danza della felicità. È andata alla grande!",
      "Quei due pidocchi mi guardano come se avessi appena schiaffeggiato la loro nonna. Immagino che gli zauniti siano più abituati a vedere edifici che esplodono piuttosto che gioiose palle di pelo.",
      "Chi se ne importa. Voglio andare a dare un'occhiata più da vicino.",
      "Le mie Bombe ciliegia anno fatto il loro dovere. Quella che poco fa era una robusta struttura ora è solo un ammasso di macerie annerite. Vedo sbucare quell'inutile cartello di divieto da un mucchio di tegole spaccate. Credo che me lo porterò a casa. Sarà un bel souvenir per il laboratorio.",
      "Boom! Bang!",
      "Argh! Uno di quei pestiferi hexsplosivi ha aspettato che venissi in prima fila. Credo di aver preso fuoco, ma...",
      "“Yahoooooooooo!”",
      "...sto sfrecciando nel cielo e...",
      "“Aaaaaaahahahaha!”",
      "...lascio una scia di fumo...",
      "“Ah, brucia! E fa il solletico! Ma soprattutto brucia! Ahahahahahah!”",
      "...e tutti gli occhi sono puntati su questo bel razzo peloso.",
      "“Visto, bambocci? Queste erano delle vere bombe!”"
    ],
    "splash_art": [
      {
        "title": "ziggs"
      },
      {
        "title": "ziggs boss da battaglia"
      },
      {
        "title": "bzzziggs"
      },
      {
        "title": "ziggs hextech"
      },
      {
        "title": "ziggs scienziato pazzo"
      },
      {
        "title": "maggiore ziggs"
      },
      {
        "title": "ziggs maestro dell'arcano"
      },
      {
        "title": "ziggs dell'odissea"
      },
      {
        "title": "ziggs corsa al dolcetto"
      }
    ]
  },

  "zoe": {
    "id": "zoe",
    "name": "ZOE",
    "title": "L'incarnazione del crepuscolo",
    "quote": "“Ho un messaggio per voi tutti. Un avvertimento. Un sigillo. Ma prima voglio vedere le scintillucciole!”",
    "region": "Targon",
    "biography": [
      "In accordo con la sua natura di Incarnazione targoniana, Zoe non si è presentata all'attenzione del reame celestiale in un modo tradizionale. Non ha conseguito una vittoria contro ogni previsione, o si è sacrificata per un qualche nobile ideale né ha superato la prova esistenziale dell'arrampicata del monte Targon. Zoe era una ragazza normale, scelta quasi a caso tra i Rakkor.",
      "I suoi insegnanti raccontano di come Zoe fosse una bambina dalla grande fantasia, ma testarda, pigra, distratta e dispettosa. Un giorno, mentre marinava gli studi sui testi sacri per cercare qualcosa di 'meno noioso', venne notata dall'Incarnazione del Crepuscolo.",
      "Rimase a osservare la giovane ragazzina prendersi gioco delle urla indignate dei sacerdoti che la stavano inseguendo in tutto il villaggio. Dopo un'ora di fuga, si trovò con le spalle a uno strapiombo. Prima che gli insegnanti la potessero braccare, l'Incarnazione evocò sei oggetti di fronte a lei: un sacco di monete d'oro, una spada, un libro d'esercizi completato, un tappeto da meditazione, una corda di seta e una palla giocattolo. Cinque di quegli oggetti le avrebbero permesso di fuggire o se non altro di disinnescare la situazione.",
      "Zoe scelse la sesta opzione.",
      "Noncurante della possibilità di fuga afferrò la palla, la calciò contro il muro di una casa lì vicino e cantò mentre rimbalzava contro i sacerdoti, tutt'altro che divertiti.",
      "L'Incarnazione non vedeva una simile irriverenza davanti al pericolo dai tempi del suo ultimo ospite, che aveva portato la fine della Grande Guerra Darkin. Divertito dall'esuberanza spensierata di Zoe, aprì un portale per la cima del monte Targon, offrendo alla piccola la possibilità di vedere l'universo. Lei vi si tuffò dentro, fondendosi all'istante con l'Incarnazione, per poi rispuntare e fare una linguaccia ai suoi insegnanti esterrefatti.",
      "Questa trascendenza fu unica, e anzi completamente inaudita per tutte le leggende e i miti di Targon. Zoe non si preoccupò di come le regole delle Incarnazioni fossero cambiate solo per lei. Le regole non le interessavano per niente. Decise invece di viaggiare nelle dimensioni della realtà, ai confini della comprensione umana, per giocare con poteri che pochissimi avevano conosciuto.",
      "A Zoe sembrò fosse passato solo un anno, ma quando tornò a casa realizzò che a Runeterra erano trascorsi molti secoli. Nella sua curiosità adolescenziale, si chiese cosa si fosse persa durante la sua assenza. Per fortuna poteva attraversare i fiumi del tempo con il pensiero. Vide l'ascesa e la caduta del 'cattivone corazzato', Mordekaiser, la distruzione delle Isole Benedette, divenute una 'festa di fantasmi da brivido', i cataclismi della 'Guerra dei Sassi Luccicanti' e la fondazione di una nuova nazione vicino alla 'Foresta del Non-Divertimento'.",
      "Soprattutto, Zoe realizzò di non essere sola. Altre Incarnazioni camminavano nel mondo dei mortali, più di quante lo avessero mai fatto. Nuovi amici da incontrare! Continuavano però a ignorarla, preoccupandosi più di ciò che facevano nello spazio tra i reami. Intrigata, Zoe viaggiò verso le stelle, dove trovò il grande drago cosmico, Aurelion Sol.",
      "Anche se lui la disprezzava, come disprezzava tutta la sua specie, Zoe tornava sempre al suo fianco per cercare di capire cosa lo affliggesse. Dalle sue magniloquenti e boriose invettive, intuì che le altre Incarnazioni l'avevano umiliato, incoronandolo con un artefatto maledetto per assorbire la sua potenza.",
      "Zoe provò dispiacere per questo povero 'cagnolone spaziale' e giurò di fare tutto ciò che poteva per proteggerlo. Di suo, Aurelion Sol ha smesso di minacciare di distruggerla quando potrà finalmente vendicarsi.",
      "Nessuno sa se la curiosa relazione di Zoe con il forgiatore di stelle sia dovuta a un capriccio, alla possessività o alla sua funzione di distruttrice cosmica.",
      "Per gli studiosi e i mistici del monte Targon, l'emergere di una nuova Incarnazione è un evento gioioso, ma l'imprevedibilità di Zoe li lascia interdetti. Nemmeno lei sa cosa presagisce. L'unica certezza è che Runeterra è sull'orlo di una profonda trasformazione, che potrebbe pagare con il caos, la distruzione e il sangue."
    ],
    "biography_preview": "Incarnazione di malizia, immaginazione e cambiamento, Zoe è la messaggera cosmica di Targon. La sua comparsa è portatrice di avvenimenti in grado di plasmare mondi interi. La sua semplice presenza, infatti, a volte può distorcere gli equilibri metafisici alla base della realtà fino a causare cataclismi, senza alcuna intenzione malevola. Ciò può forse spiegare la noncuranza con la quale Zoe assolve ai suoi doveri, cosa che le permette di dedicare tempo a giocare, ingannare i mortali o più generalmente divertirsi. Incontrare Zoe può essere un'epifania di gioia vitale, ma con un significato nascosto e spesso molto pericoloso.",
    "tale_title": "Ecco Zoe",
    "tale_author": "",
    "tale_preview": "Zoe si tuffò nell'aria, lasciandosi prendere dalla gravità, nel momento esatto in cui pensò alla pasticceria. Mentre cadeva si concentrò per creare un percorso adatto; un portale si aprì sotto di lei, istantaneamente, collegandosi alla sua destinazione. Si lasciò cadere dentro di esso. Il viaggio fece scontrare ed implodere la sua massa.",
    "tale_chapter_one": [
      "Zoe si tuffò nell'aria, lasciandosi prendere dalla gravità, nel momento esatto in cui pensò alla pasticceria. Mentre cadeva si concentrò per creare un percorso adatto; un portale si aprì sotto di lei, istantaneamente, collegandosi alla sua destinazione. Si lasciò cadere dentro di esso. Il viaggio fece scontrare ed implodere la sua massa.",
      "Faceva quasi il solletico.",
      "Ma sfortunatamente Zoe non comparve dove voleva. Invece, emerse da un secondo portale solo una dozzina di passi più distante, scagliata in avanti in aria dall'inerzia della sua caduta precedente. Dopo un breve istante di equilibrio, venne trascinata di nuovo dentro il secondo portale. Di nuovo il tempo e lo spazio si contorsero attorno a lei, come un bulaporto girevole per usare le sue parole, prima di farla cadere fuori dal punto di partenza. Entrambi i portali si ripiegarono su se stessi e scomparvero.",
      "Una qualche magia molto potente stava disturbando la capacità di viaggiare di Zoe. Era quasi sicuramente collegata a quel cambiamento che lei avrebbe dovuto annunciare e che, ovviamente, non aveva ancora annunciato. Un problema, certo, ma non sconosciuto. Non era completamente sicura quale fosse il messaggio, per chi fosse o anche solo cosa significasse. Ma, per esperienza, non erano dettagli veramente importanti. Questa benedetta metafisica voleva progredire e i suoi messaggi generalmente si facevano sentire poco dopo il suo arrivo. Era un bel vantaggio rappresentare un'incarnazione, almeno secondo Zoe.",
      "Ora, però, avrebbe dovuto trovare un modo per passare il tempo. Si guardò attorno. Di fianco ad un albero lì vicino vide una piccola creatura batuffolosa con una grande coda. Assomigliava ad un piccolo yordle, anche se Zoe notò che la connessione col mondo degli spiriti di quella creatura era relativamente piccola.",
      "La vita dell'animaletto comparve per un secondo nella mente di Zoe. Sarebbe vissuto solo per una dozzina di rotazioni prima di restituire il suo spirito. Per lei, la brevità della sua vita lo rendeva solo più adorabile. Zoe saltò in piedi e gli corse incontro.",
      "“Che puccioso!”",
      "L'animaletto s'arrampicò lontano da lei sul tronco.",
      "“Ehi, torna qui!” frignò.",
      "Senza rallentare la sua corsa Zoe creò una bolla temporale, non più lunga di metà rotazione del pianeta, e la lanciò contro l'albero. L'anomalia rimbalzò prima di esplodere contro il tronco dell'albero.",
      "Per un secondo, il passato di quell'animaletto si fuse col presente. Il cielo notturno s'impossessò dell'area e le falene si misero a svolazzare attorno. La creaturina cadde preda del profondo sonno riposante della notte precedente, gli stati mentali e spirituali passati che s'impadronivano della sua consapevolezza presente.",
      "Zoe ignorò la gravità per un momento, fluttuò fino ai rami e si fermò vicino al piccolo animale. La sua mano esitò prima di toccare la sua pellicciotta. Sapeva che, nel momento nel quale avrebbe toccato la creatura, il suo incanto avrebbe avuto termine.",
      "“Zoe è un'amica” mormorò. Ma quando accarezzò la testolina dell'animale, quello si svegliò di soprassalto e fuggì da lei terrorizzato.",
      "Con un mugugno deluso Zoe fluttuò un po' più in alto e si girò a testa in giù. Accarezzò l'idea di andare a far visita ad Aurelion Sol una volta finito lì. Anche a quel drago brontolone non piaceva essere accarezzato, ma almeno sarebbe stato più facile da prendere senza fargli del male. Quest'idea svanì nel momento in cui, grazie alla sua nuova altitudine, Zoe vide un piccolo villaggio all'orizzonte, oltre le colline.",
      "Creò un portale per la città e ci saltò dentro. Ma, di nuovo, non fu in grado di crearne uno più distante di qualche passo. Peggio ancora, collassò su se stesso, come prima, e la fece tornare al punto di partenza.",
      "L'erba estiva, però, sembrava effettivamente invitante. Senza altre alternative cominciò a camminare attraverso la foresta per raggiungere il villaggio.",
      "Arrivò alla periferia delle mura che lo circondavano mentre il sole cominciava a calare. Sentendo delle voci liquidò la gravità per un secondo e volò sopra uno dei tetti.",
      "Nel piazzale centrale una dozzina di mortali stavano giocando. Erano circa della dimensione di Zoe, a differenza dei bambini e degli adulti che aveva incontrato più di recente nel suo giro del pianeta.",
      "Uno dei maschi stava rincorrendo una femmina. Entrambi ridevano, le regole del gioco erano poco chiare.",
      "Zoe si concentrò sullo splendido vestito rosso della ragazza, chiedendosi se il colore rappresentasse qualcosa. Anche se non era parte del gioco, a Zoe piaceva. La ragazza sembrava più alta delle altre femmine, e Zoe sentiva che poteva conoscere cose che avrebbe dovuto imparare.",
      "Anche il maschio era interessante, per quanto in un modo completamente diverso. Per quanto sapesse che la corrente personificazione di lui sarebbe vissuta molto poco, Zoe aveva il sospetto che sarebbe stato fantastico farsi rincorrere da lui. C'era qualcosa di splendido nel suo mento e nella forma delle sue labbra.",
      "Deglutì nervosamente. In fondo, era passato molto tempo da quando Zoe era una mortale, o aveva anche solo visitato questo reame. Era preoccupata che il gruppo non l'avrebbe accettata e sarebbe stata tenuta fuori da qualsiasi cosa stessero giocando.",
      "Due degli altri ragazzi, decisamente meno interessanti, cominciarono a passarsi a calci un pallone. Zoe si ricordava di questo gioco.",
      "Rassicurata da questa connessione, Zoe si lanciò dal tetto fino al centro del gruppo.",
      "“Ciao!” disse, trasformando il colore dei suoi capelli in uno simile a quello del vestito della femmina più alta.",
      "“Uno spirito” disse il ragazzo interessante sgranando gli occhi. Poi urlò, “Via!”",
      "Zoe si sentì in dovere di sottolineare il fatto che era un'incarnazione e non uno spirito, ma non era sicura che quest'urlo facesse parte delle regole dell'altro gioco.",
      "“A dire il vero, porto un messaggio. Ma se volete giocare, ho un sacco di tempo” disse, mentre si lanciava al loro inseguimento.",
      "Poi cominciò a volare, il più naturalmente possibile, al fianco della ragazza alta.",
      "“Il tuo vestito rosso è così bello! Il colore significa qualcosa?” chiese Zoe. Non che il suo tentativo di far conversazione avesse qualche effetto, visto che il ragazzo interessante trascinò dentro una casa la ragazza mentre Zoe ancora parlava, per chiudere la pesante porta di legno con violenza, bloccando la strada a Zoe.",
      "Questa si guardò intorno, scoprendo che altri mortali erano scomparsi ma sentendo una certa agitazione provenire da un piccolo forte vicino al centro dell'abitato.",
      "Poco dopo, una dozzina di uomini in armatura corsero verso Zoe puntando le loro lance. Le ricordavano un po' l'arma di Pantheon.",
      "Guardiani locali, dedusse.",
      "Supponendo che fosse uno spirito, stavano urlando avvertimenti mentre il loro capo preparava un incantesimo d'esilio. Un incantesimo anche fatto molto bene, per Zoe, ma non era quello che voleva. Si chiese se per caso gli spiriti non tormentassero la città.",
      "Quando gli uomini cominciarono a lanciare le loro armi contro Zoe, invocò un meteorite arcano e lo lanciò attorno alla fortificazione. Dopodiché, la ragazza del crepuscolo creò un paio di portali per schivare le lance dei guardiani e ridiresse la stella cadente contro i suoi attaccanti.",
      "L'impatto della meteora creò un'implosione, scatenando una reazione a catena con le piccole particelle che aveva raccolto durante il volo. La catena di esplosioni secondaria si abbatté sulle guardie e la loro torre, riducendo l'intera area in polvere.",
      "“Ehi?” chiese Zoe, mentre le nuvole residue della devastazione le ruotavano attorno. Si chiese se la ragazza alta o quel ragazzo interessante fossero scappati. Probabilmente sì.",
      "Zoe, presa da uno sconforto passeggero, decise di andare a visitare un insediamento mortale più grande. Con ogni probabilità avrebbe trovato qualcuno disposto a giocare con lei in un posto del genere.",
      "Zoe tornò con la mente a dove una... città si ergeva qualche centinaio d'anni prima. D'istinto, e nonostante i fallimenti precedenti, creò un portale verso di essa. E fu piacevolmente sorpresa nel vederlo apparire nel posto che voleva.",
      "“Che bello!” disse, felice di poter viaggiare di nuovo ed impaziente di portare il suo nuovo messaggio.",
      "Mentre traslava fuori dalla realtà, Zoe si chiese se quel nuovo cratere avrebbe portato i mortali a scovare la Runa Terrena poco distante. Magari sarebbero stati proprio il ragazzo interessante e la ragazza alta, a scoprirla.",
      "Se ciò fosse accaduto, sarebbe stato divertente, decise."
    ],
    "splash_art": [
      {
        "title": "zoe"
      },
      {
        "title": "zoe arcanista"
      },
      {
        "title": "cyber pop zoe"
      },
      {
        "title": "zoe guardiana stellare"
      }
    ]
  }
}
